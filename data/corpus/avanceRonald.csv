document,sentence
Willakuykuna maytu - Chanka Literatura 1 - 1° Secundaria - Quechua chanka,yupawan Piru Suyupa Hatun Ñawichana Wasipi churasqa.
Willakuykuna maytu - Chanka Literatura 1 - 1° Secundaria - Quechua chanka,Kay maytutaqa paqarichiqkunapa mana munayninwanqa manam pipas mirachinmanchu.
Willakuykuna maytu - Chanka Literatura 1 - 1° Secundaria - Quechua chanka,Kaywanmi pukllaqhinalla  utqaylla yachayniykikunata allinta wiñachinki.
Willakuykuna maytu - Chanka Literatura 1 - 1° Secundaria - Quechua chanka,Kuyakuywanmi amawtapura huñunakuspayku qamkunapaq  imaymana mana riqsisqa willakuykunata qillqarqaniku.
Willakuykuna maytu - Chanka Literatura 1 - 1° Secundaria - Quechua chanka,"Amawtaykipa, tayta mamaykipa, kuraq masiykikunapa  yanapakuyninwan aswan willakuykuna nisqanmanta allinta  rimanakunki."
Willakuykuna maytu - Chanka Literatura 1 - 1° Secundaria - Quechua chanka,"Kay maytupi willakuykuna kaqwanmi aswan llaqtaykipa  kawsayninta, yachayninta riqsinki;  hinaspapas rimasqaykitapas  ñawichasqaykitapas allintam takyachinki."
Willakuykuna maytu - Chanka Literatura 1 - 1° Secundaria - Quechua chanka,Chaynallataqmi  wakin runa masiykikunawan hawkalla kawsakunaykipaqpas  yanapasunkim.
Willakuykuna maytu - Chanka Literatura 1 - 1° Secundaria - Quechua chanka,Kay maytupi qillqasqa willakuykunataqa munaykunkipunim.
Willakuykuna maytu - Chanka Literatura 1 - 1° Secundaria - Quechua chanka,Sumaq kallpachasqa willakuykunatam qawaykunki.
Willakuykuna maytu - Chanka Literatura 1 - 1° Secundaria - Quechua chanka,"Kay  qillqasqa maytuqa ancha kuyasqayki masiykihinam, chaymi  sumaq sunquwan qawaykunayki."
Willakuykuna maytu - Chanka Literatura 1 - 1° Secundaria - Quechua chanka,Willka llaqtapi sipinakuypi ayllu runapa kutichiynin.
Willakuykuna maytu - Chanka Literatura 1 - 1° Secundaria - Quechua chanka,Taqa  Kawsay uywaymanta willakuy.
Willakuykuna maytu - Chanka Literatura 1 - 1° Secundaria - Quechua chanka,Katacha wikuñachanwan Mawka papa musuqwan tinkusqan.
Willakuykuna maytu - Chanka Literatura 1 - 1° Secundaria - Quechua chanka,"Suqus pukyu quñi kasqanmanta Llaqta ayllumanta willakuy Llaqta ayllumanta willakuy  Taqa Warmi hurquy Ankamanta Kuskachaqninchik tariyqa hukkaqninpiqa  tumpa sasam, kaytam Upawachu llaqtaman  chayaspay, huk ayllu wasipi samapakuspa  iman kaqta qawarqani: Kay llaqtapim huk  llaqtakuna rurayninmantaqa, hukman niraq  kuskachakuyta iskay ruraypi qispichisqaku,  hukninmi “chawamanta” nisqan sutiyuq, chayqa  qunqaymanta rurasqam, hukninñataqmi  “rimanakusqa” nisqanmantaña paqarimusqan."
Willakuykuna maytu - Chanka Literatura 1 - 1° Secundaria - Quechua chanka,Chay iskaynin rikchaypi warmi hurquymi Ankawan  sutichakun.
Willakuykuna maytu - Chanka Literatura 1 - 1° Secundaria - Quechua chanka,"Warmi qurquy kaqninpim qallariy, warmiwan  kuskachakuq munaq qariqa ayllunkunaman  willakun, sichus paykuna warmita riqsispanku  allinpaqhina kaptinqa anri ninku, mana chayqa  huk patmakunamantapas paykunapa allin  rikusqankutam maskapunku."
Willakuykuna maytu - Chanka Literatura 1 - 1° Secundaria - Quechua chanka,"Tuta chayarqamuptinmi, yananchakuq munaq  waynaqa aylluntinkunawan warmi kuyasqanpa  wasiman asuykunku, achka upyana aqata, kaña  rahuta, kukatapas, pitanayuqta ima aparikuspa,  pasñapa ayllunkunaqa manam ima ruraytapas  atinkuchu, paypas manam yachaqpas tukunchu,    imarayku chaypi tarikuspa wasi watukusqankuta."
Willakuykuna maytu - Chanka Literatura 1 - 1° Secundaria - Quechua chanka,"Warmipa wasin watukuqkunapas manaraqmi  imaman chay ayllu asuykusqankumanta  willanraqchu, sinkanankutaraqmi suyanku,  aswan warmipa tayta mamankutam sinkachinku,  chaynasqa kaptinkuñam, hukkuna rimaqhinalla  kasqanman chayanku."
Willakuykuna maytu - Chanka Literatura 1 - 1° Secundaria - Quechua chanka,"Chayhinam: – Tayta  Maryanu, kawalluymi allintaña puqurquspan,  yanan maskaypiña purichkan – nispa nin, warmipa  taytanqa chay rimasqanwan tumpataña  unanchakurquspan: – ¿Ichapas wakillayta  qawapayachkan?"
Willakuykuna maytu - Chanka Literatura 1 - 1° Secundaria - Quechua chanka,"Paypas munaypaqhinañam  purichkan…– nispan kutichin, chayllapim qaripa  ayllunkuna: – ari warmaykimanmi hamurqaniku–  nispa ninku."
Willakuykuna maytu - Chanka Literatura 1 - 1° Secundaria - Quechua chanka,"Sichus warmipa ayllun anri niptinqa,    yananchakuy munaqmi umanmanta chakinkama  musuq pachawan churachin."
Willakuykuna maytu - Chanka Literatura 1 - 1° Secundaria - Quechua chanka,"Chaytaqa yachasqañam kay apakusqa  risqanqa, chaywan kuskatam huk kuyakuyninkuta  tayta mamankupaq churapunku."
Willakuykuna maytu - Chanka Literatura 1 - 1° Secundaria - Quechua chanka,"Manaraq  pachata ustuchispankum, pacha tinkayta  ruranku, chayqa kañawan utaq aqawan  pacha hawanpi ruqanawan tinkasqanku utaq  challasqanku, chayqa allin kawsaypi kusisqa  yananchakunankupaqmi."
Willakuykuna maytu - Chanka Literatura 1 - 1° Secundaria - Quechua chanka,"Kuskachakuq warmita  pacharqachimuptinkum, qaripa wasinman  takispa, hayllikunawan, harawikunawan ima  apakunku, wakinpiqa iñiy wasimantapas kampana  waqtaykamunraq, kayqa ancha kusikuy pacham,  chaypim kuyaqkunapas kayhinata takinku:   Ankallay anka, apanichu icha manachu Ankallay anka, hurqunichu icha manachu."
Willakuykuna maytu - Chanka Literatura 1 - 1° Secundaria - Quechua chanka,"Qaripa ayllu wasinpiña kaspanku, kuskachakuq  pasñaqa aylluntinkuna allin chaskisqa kanku,  waytaykachispam allin mikuytapas qaranku hinaspa  qirukunapi kañata, aqata upyaykuspanku Iñiy  wasipi may pacha kuskachakunankuta akllanku."
Willakuykuna maytu - Chanka Literatura 1 - 1° Secundaria - Quechua chanka,"Chayllapitaqmi marqariqninkutapas akllanku, chay  tukusqanpiñataq warmipa ayllunkuna wawa churinkuta  hamuq masanpa makinpi saqiykuspanku wasinkuman  kutirinku."
Willakuykuna maytu - Chanka Literatura 1 - 1° Secundaria - Quechua chanka,"Huk punchaw manaraq yananchakuy  chayamuytam, kuskachakuqkuna ayllunkunata,  kuyaqninkutawan chaypi “yanachakuy tinka”  ruranankupaq qayamunku, kayqa kayhinatam  rurakusqa: kuskachakuqkunam, marqariqninkuwan  hinaspa wakin kuyaqkunawanpas huk muyu  kanchata rurasqaku, chaypa chawpinpim  uña misa patachata churasqakuña, chaypa  chawpinpim huk llaspa matichata churasqaku,  chaymanmi kuyaqkuna kuyasqankumanhina,  marqariqkunamanta qallarispa qullqikunata  churanku, hina kay pachapitaq  yananchakuqkunaqa huk rikchaq imakunatapas    quchikunku, wakinmi mankakunata, puyñukunata,  pirurukunata, piskakunata, chumpikunata,  warakakunata, huk achkam kaqkunatapas  apamunku."
Willakuykuna maytu - Chanka Literatura 1 - 1° Secundaria - Quechua chanka,"Paykunañataq pay nikuspanku kuyaqkunaman  hatun qirukunapi aqata, kañatapas upyachinku,  hina chaypitaqmi yananchakuy kasqanman  riysinankupaq kunakunku."
Willakuykuna maytu - Chanka Literatura 1 - 1° Secundaria - Quechua chanka,"Yananchakuy  punchawqa, kasarakuq warmiqa, qaripa qusqan  musuq pachawanmi pachakun hinaspam  chukuntapas sumaq waytakunawan waytachin,  qaripas hinallam chukuta waytachisqata churakun,  hinam kuyaqninkunapas waytachisqakama  kuskachanku."
Willakuykuna maytu - Chanka Literatura 1 - 1° Secundaria - Quechua chanka,"Iñiy wasipi yananchakuy tukuytaqa,  qaripa ayllunkunam kuskachakuqkunata llapan  kuyaqkunatawan suyanku, chaypim timpuchisqa  aqata, ima hinam kay kasarakuykunapi kasqan hina  qarasqaku."
Willakuykuna maytu - Chanka Literatura 1 - 1° Secundaria - Quechua chanka,"Kuskachakuq qaripa taytanmi llumchuyninta  kuyapayaykun, hayllanpi qunqurikuspan  makallaykun hinaspam makinmanta hapin, chay  hinallatam warmipa ayllunkuna qariwan ruranku  hinaspañam kay kaqta wakin ayllunkunapas  rurasqaku."
Willakuykuna maytu - Chanka Literatura 1 - 1° Secundaria - Quechua chanka,"Chaypim yanachakuqkunaqa llapan  kuyaqninkunaman mikuyta qaranku, sapakamam  ayllu kuyaqkunaqa mikuy chaskikunankupaq  matinkuta apakunku, chaypim paqupa utaq  llamapa aychantapas yanusqata chaskinku,  kuskantañataq papa chupita qarakunku."
Willakuykuna maytu - Chanka Literatura 1 - 1° Secundaria - Quechua chanka,Kuskachakuqkuna chulla matimantam  marqariqkunapa qayllanpi chaypiqa mikusqaku.
Willakuykuna maytu - Chanka Literatura 1 - 1° Secundaria - Quechua chanka,"Raymiqa tutaykunankama rurakun, chaypim isqun  pacha tutataqa, marqariqkuna kuyaqkunata  mana ripuy munachkaqta qarqunku, chaypi  kuskachakuqkunawan puñuchiy nisqata  ruranankupaq, chaypaqmi allichasqa wasi kasqa,  chaypim takispanku wichqarqunku, chaytaqa  kayhinatam takisqaku: Puñuchi, puñuchi,  Warmakunata puñuchiy… Mana puñuyta munaptin… Itañawanña hillpuykuy Mana Siriyta munaptin  Asutiwanña waqtaykuy…   Rimanakusqamanta kuskachakuyqa, huktaqmi  kasqa, waynakuna kuyanakuspan hinaspa  imatapas qunakuspanku rimanakusqakuña,  chaytaqa manas ayllunkunaqa yachankuchu,  chaymantañam ayllunkunaman willarqamunku,  paykuna allinmi niptinkuqa chayllapim warmi  qurqupakuyta rurasqaku, qawasqanchiktahinalla  pacha tikrachiytapas, raymichakuspa  hurqupakunkupas, chayqa mana riqsipakusqa  hinallata rurasqaku."
Willakuykuna maytu - Chanka Literatura 1 - 1° Secundaria - Quechua chanka,"Kaminakuy  Llaqtakunapa hatun raymin chayarqamuptinmi,  ayllun ayllun raymitaqa ruranku, Wanka Willkapi  urqupi chakanakunapa raymintahina chulla  pachallapi ruranku, chay pachapim, raymi  kamachiqkuna tinkuyta ruranku, hukpiqa  tusuqkunata llallinachinkuhina; wankar, taqraka  waqachiqkunatapas hinalla arpawan wiyulin  waqachiqkunatapas atipanachinku hinaspa chay  pachapitaqmi kaminakuyta ruranku."
Willakuykuna maytu - Chanka Literatura 1 - 1° Secundaria - Quechua chanka,"Kay kaminakuy nisqanta raymichakuqkunam,  ayllunkunawan, kuyaqninkunawan kuska   ruranku, mayu patanpi, chimpan chimpan  churakuykuspanku, qaparispanku, hayllikusparaq,  harawikuqhinalla qayaykachanakuspanku  pinqachinakunku."
Willakuykuna maytu - Chanka Literatura 1 - 1° Secundaria - Quechua chanka,"Wakinpiqa rimasqankuwan  nanachikuspanku warakawan rumikunawan  chamqanakuypi chayqa tukun, hukninpiqa  mayuman iskay ayllupa qullananku yaykurquspa  chawpipi sikunakunku."
Willakuykuna maytu - Chanka Literatura 1 - 1° Secundaria - Quechua chanka,"Sichus mayu achka yakuyuq  kaspa chay maqanakuqta hukkaqninpiqa  aparqarin, chayhina kaptinpas chay kaminakuyqa  manam awqasunqu kayllachu, aswanqa    chaykunata riqsichispam, runakunaqa ayllunkupipas  siqilla kawsakunku, ima hinam purisqanku ayllupa  yachaynillanpi kasqanrayku."
Willakuykuna maytu - Chanka Literatura 1 - 1° Secundaria - Quechua chanka,"Wanka _Willkapaqa  tawan ayllupim rakisqa, chawpi llaqtaqa  qalakunapa, mistikunapa tiyanallanmi, muyuriqninpi  mayupa rakisqan hichpan uran ayllukunam  Santa Ana (Chukchu), chimpanpi San Cristobal  (muqu) tarikun, hanaypi Yananaku (butun kutichi),  chimpapi Ascensión (wiqa), chay ayllukunam Ichu  mayu risqanpi chimpan chimpan churakuspanku  kayhinata ruranku, qunqaymanta: –¡Aqay, waqay…!"
Willakuykuna maytu - Chanka Literatura 1 - 1° Secundaria - Quechua chanka,"¡Kayqaya kaypi qari ayllukuna kachkaniku!,    ¡kuraq kallpaykuwan pachasqa…!, ¡manam  hukkunahinachu chukchuspa macharisqallaña uma  pakasqa hawakamuniku…!"
Willakuykuna maytu - Chanka Literatura 1 - 1° Secundaria - Quechua chanka,"– nispanmi kaminakuyta  muqukuna hallarichin, chimpapi kaq ayllupas:  –¡manam ñuqaykuqa mayupa harkasqanmantachu  rimakuniku, ñuqaykuqa uyapuranakuspam  imatapas rimakuniku…!"
Willakuykuna maytu - Chanka Literatura 1 - 1° Secundaria - Quechua chanka,¡Yanqaña muqukunaqa  karullamanta siminta pakaspanku rimapakunku…!
Willakuykuna maytu - Chanka Literatura 1 - 1° Secundaria - Quechua chanka,"– nispam kutichikun, chaymantaqa: – ¡Manachum,  manachum ¿Tiburciucha waqra kasqantaqa  riqsinkichik?"
Willakuykuna maytu - Chanka Literatura 1 - 1° Secundaria - Quechua chanka,Qillu pampa quchapi Yawli  pasñawan qiquykachakusqanta!
Willakuykuna maytu - Chanka Literatura 1 - 1° Secundaria - Quechua chanka,"– nispan kamiyta    qallarin, chimpamantañataq Tiwukuchaqa  amachakunanrayku: – ¡Ari!"
Willakuykuna maytu - Chanka Literatura 1 - 1° Secundaria - Quechua chanka,¿Manachum yachanki  yaw luqlu warmiyki ñuqawan kasqanta?
Willakuykuna maytu - Chanka Literatura 1 - 1° Secundaria - Quechua chanka,¿Inka  Quchapi qala sikilla armakusqaykuta?
Willakuykuna maytu - Chanka Literatura 1 - 1° Secundaria - Quechua chanka,"– nispan, warminñataq:  –¡Manam yanqa kuchiwanqa tinkuymanchu  karqa!"
Willakuykuna maytu - Chanka Literatura 1 - 1° Secundaria - Quechua chanka,"¡Kunanmi qawanki,  kamachikuqpa hayllanpim kayta kutitikraspa  willakunki…!"
Willakuykuna maytu - Chanka Literatura 1 - 1° Secundaria - Quechua chanka,"– nispan manchachin, kutirispanmi:  – ¡Allinpaqchiki mamay huktawanchiki  wacharqachisqayki…!"
Willakuykuna maytu - Chanka Literatura 1 - 1° Secundaria - Quechua chanka,"–nispan nisparaq kutirin,  qipanmantam kamachikuq amachan: – amaña  chayhinataqa niychu…hukmantaña kamikusun–    nispan, chaymi: – ¡waqaya!"
Willakuykuna maytu - Chanka Literatura 1 - 1° Secundaria - Quechua chanka,¿Manachu  Kusichapa atuq kasqantaqa yachankichik?
Willakuykuna maytu - Chanka Literatura 1 - 1° Secundaria - Quechua chanka,Qichqan  muqumanta uwihata altarqamuspan wayqupi  nakasqanta?
Willakuykuna maytu - Chanka Literatura 1 - 1° Secundaria - Quechua chanka,Qatupiñataq uywasapam kani nispan  ¿Rantikusqanta?
Willakuykuna maytu - Chanka Literatura 1 - 1° Secundaria - Quechua chanka,"– nispan chukchu ayllumanta kamikuy,  chimpamantaqa: – ¡Arí!"
Willakuykuna maytu - Chanka Literatura 1 - 1° Secundaria - Quechua chanka,"¡¿Manachu qamwan  kuska rantikuspanchik aqa wasimanraq rispa  upyaysiwarqanki?, hinaspa wakintaqa wasikipaqraq  tullunkunawan chupi mikunaykipaq ¿Qurqayki?"
Willakuykuna maytu - Chanka Literatura 1 - 1° Secundaria - Quechua chanka,"– nispan kutichikun, hukninqa: –¡llulla mana  kumpaqriyki wantinu uywan watukunanmantam  qamqa ñuqawan yanapachikunki!"
Willakuykuna maytu - Chanka Literatura 1 - 1° Secundaria - Quechua chanka,"– nispan kamin, hukninqa piñapakurquspan:  – ¡Qari kaspaykiqa kay mayu chawpinman  hamuspayki, chaypi sikunakurusun!, ¡yaw chinaylas  hamuy!, ¿mapas mana hamunkichu?"
Willakuykuna maytu - Chanka Literatura 1 - 1° Secundaria - Quechua chanka,"– nispan  maqanakuypaq qayan, hukninqa: – ¡Qipa punchaw  kamachikuqman rispa waqapayanaykimanta  llakikuyqa, sikiykitapas tikrarqusaqmi ñuqaqa–  nispan, yakuman yaykuspan chaypi sikunankunku."
Willakuykuna maytu - Chanka Literatura 1 - 1° Secundaria - Quechua chanka,"Huknin hanay chimpakunapipas hinallam  kaminakuyqa kachkan, chaypi llapa ima runakuna  huchallikusqankumanta hurqunakunku, wakinpi  asikuyllapaqña chay kaminakuyqa, wakinpiqa  chiqap kasqanpiqa, runapa rimayninpi tarikunchik,  wasikunapipas waqrakuy kaptin maqanakuypipas  wakinpiqa tukun."
Willakuykuna maytu - Chanka Literatura 1 - 1° Secundaria - Quechua chanka,"Chay kaminakuy tukuytam  runakunaqa chimpan chimpan, mayu patan  pampakunapi tususpanku aqata, kañata  upyaspa ima kusikuspanku raymichakunku."
Willakuykuna maytu - Chanka Literatura 1 - 1° Secundaria - Quechua chanka,"Chay  kaminakuymanta lluqsirquspa, huk punchawqa  runakuna manam awqanakunmanchu, raymipa  rurakunan kasqan rayku, wakillanmi ancha pakasqa  huchallikuy tarisqapi kamachikuqpa qayllanpi  uyapuranachinku, mana qipa punchaw chay mana  allin kananpaq."
Willakuykuna maytu - Chanka Literatura 1 - 1° Secundaria - Quechua chanka,"Chupika  Chay sutiwan Anchunqa  llaqta chimpan paqchata  sutichanku, chayqa  Hatun Wayllay patma  Chupas nisqapim  tarikun, chayqa chunniq  wayqum, manam pipas  chaymanqa hinallaqa  yaykunmanchu, achkam  imakunapas chaskisqan  kuyakuyta churapuspam  manukuyninta  mañakunku."
Willakuykuna maytu - Chanka Literatura 1 - 1° Secundaria - Quechua chanka,"Ñuqam  wasiy Muya kanchapi rupaychakuchkarqani,  hinaptinmi tayta Malchi Yawlilawa, punkuyta  takaspan qayamuwan: Tayta Milchu: –  Ñuqallaymi watukamuchkayki –nispan  yaykurqamuwan, ñuqañataq: – ¿Imallapaqmi  taytay asuykamuwanki?, ¿manataq allillaqa  llumpaytachu rimanakunchikpas?"
Willakuykuna maytu - Chanka Literatura 1 - 1° Secundaria - Quechua chanka,"– nispay  nini, payqa: – ari allinmi chay nisqaykiqa,  pampachaykullaway tumpa qaqchu uya  kasqaykichá manchachiwanpas…icha imaya…–  nispan kutichiwan, musuqmanta rimarispanmi: –  Iskay qari churiykunam kan, paykunam anchata  takikunata waqachiyta kuyanku, chaypaqmi    rantichiwarqaku, huknin arpata, hukninñataq  wiyulinta, yachay hapinakupaqñataq, tayta  Akilinuta kunakurqani, paymi yachachichkan  chaykuna waqachiyta, ichaqa waqachiptinku,  mana allintachu waqan, aswansi pantay  qapariykunata aqtuchin, chay hinapi mana  imatapas kunankama qispichinkuraqchu– nispan  willawan, ñuqaqa: –chay rurasqaykiqa allincha  kachkan, ¿ichaqa ñuqataqa imapaqtaq  maskawanki?– nispa tapuni, payñataq: –taytallay  amam piñakunkichu, ichaqa kuyaq masiyki Akilinum  niwarqa, paqchamanmi kay waqachinakunata  apasun, chaypiñam sunquchakuspanku allinta    wamunqaku– nispam willakuwan, musuqmanta: – may paqchamantaq aparquchwan tayta niptiymi,  tayta Milchupa yanapakuyninta mañakusun,  paymi may paqchamanpas apawasun, icha  kay hichpan uku wayqupi Chupikamanpas  kanman, nispanmi willawarqa, chaymi tayta  qamman riysiwanaykipaq hamullachkayki,  yachaynikimantaqa chaninchapusqaykim, llapa ima  niwasqaykitapas rurallasaqmi– nispan pitukuspan  mañakuwan."
Willakuykuna maytu - Chanka Literatura 1 - 1° Secundaria - Quechua chanka,"Ñuqaqa mana munaspay: – ¡Imachá  chay Akichaqa!, rinrintapas kuturqusaqmi, ima  hinapim sutiyta chaykunaman churan, chayhina  kaptinpas, chay paqchaqa sirinayuq paqcham,  huk yayakunapapas tiyananmi chayqa – nispa  amachakuni."
Willakuykuna maytu - Chanka Literatura 1 - 1° Secundaria - Quechua chanka,"Taytakuqa huktawan hikutawan:    – ¡Taytallay Milchu amaya hinaqa kaychu!, arí  yachasqaymanta sasatam mañakuchkayki,  pimanma risaq, qam punim chay paqcha  waqaychaqnin kanki, wakin yachapakuqkuna  chaypiqa wañuyta tarinkuñam, ichaqa ayllullaykim  chaykunapi wasinpihina hawka purikunkupas–  nispan mañakun."
Willakuykuna maytu - Chanka Literatura 1 - 1° Secundaria - Quechua chanka,"Ñuqañataq: – runallam yanqata  chaytaqa rimanku, ichaqa kuyaq masiy kasqayki  raykullam riysisqayki ¿Warmaykikunaqa kaymantaqa  iñinkuchu?, mana chay kaspaqa yanqam kanman,  qapaqkunapa piñakuynintam tarinmanku,  qampas manachiki chaytaqa munawaqchu    – nispa kaqta willani, machuqa tumpata  mancharikuspan: – ¿Paykunapas tayta paqchaman  rinankuchu?"
Willakuykuna maytu - Chanka Literatura 1 - 1° Secundaria - Quechua chanka,"– nispa tapukun, ñuqañataq –¿Nis  pikunamá chay waqachinakunamantaqa  ñuqapam ninqa?"
Willakuykuna maytu - Chanka Literatura 1 - 1° Secundaria - Quechua chanka,"qapaqkunaqa tapunqam,  chaytam allin sayanakupaq willanayki,  imatapas qawaspanku mana ayqinankupaq,  qaqaman wikaparqamunkuman…chayta  allinta tapuykarqamunki, chay Akilinuchatawan  yanapawananpaq apamunki, imapaqmi chuta  qallu…– chay nispaymi willani, mana qipa punchaw  imapas kaptin awqawananpaq."
Willakuykuna maytu - Chanka Literatura 1 - 1° Secundaria - Quechua chanka,"Wasinmanmi machuqa tumpa llakisqa kutin,  chaypi churinkunawan allinta rimanakusqaku,  mana ima kaptinpas mancharisqa kanankupaq  hinaspa Akilinutapas kunamusqa yachachiqnin  kasqanrayku."
Willakuykuna maytu - Chanka Literatura 1 - 1° Secundaria - Quechua chanka,"Akilinuqa kay yachaymanta sullka  yachapakuqniymi karqa, chaymi yanapawananpaq  mañakurqani, allinmi nisqankumanta taytakuqa  qipisapallaña hallariy kichkachinta apamuspan  chayarqamuwan: – tayta Milchu kayqaya  kutirqamuni, minkakusqallaymanchiki riysiwanki,  ichaqa ¿Imakunatam rantipakamusaq?, lliw  kapuqnintach willawanki chaymanhina allinta  haywarikunanchikpaq, chaypi ñuqanchikpas  yayakunawan kuska kusi kananchikpaq – nispan  mañawan, ñuqaqa:– Punkupim Machu hañachu  harkapakun, chaypaqa puka llamputa, kuka  muruyuqta, sara upitutawan qarananchik, kanchapi  tusuqninkunapaq, ñawin aqata, kuka kintuta,  pitanayuqta, wanchuy kañatawan qukunanchik;  sirinapaqñataqmi, chalamanta apamusqa chunka  iskayniyuq kuskata pallarta, purututa, quri hawinkapa  murunta, pasasta, iskaykama piskuta, miski winuta,  qichwamanta tawan qarway sara kaspantin, puka  rawilwan waytachisqata, sara wiñapu upita, llama  wirata, utaq kaptinqa wikuñamantapas kanmantaq,  tawa quwipa sunquchan yawarchantinta iskay  matikunapi rakisqata mikunanpaq; yunkamantaqa  churakunanchik kintunkuna akllasqata,    pitanakunata, rantiy qanchis samaypa asnay  yakuta; ñuqanchikpaq kukata, aslla kañachata  ichaqa allin pachakusqa lapi luquyuq rinanchik."
Willakuykuna maytu - Chanka Literatura 1 - 1° Secundaria - Quechua chanka,"Hina  rakisqayku punchaw chayarqamuptinmi tutaykuqta  Hatun Wayllaymanta purikuqhinalla lluqsirqaniku,  paykunam uranta rinku, ñuqañataq hawanta rini,  Chupas urachanpiña tinkuspayku tutaykunanta  suyaniku."
Willakuykuna maytu - Chanka Literatura 1 - 1° Secundaria - Quechua chanka,"Chaymantaqa punku waqaychaqpa  chaninta qunaykupaq uraykuniku, chaypim  waqaychaqnin hatunkaray tuku pawarqamuptin  qatiwaqniykuna anchata mancharinku,  chaymanmi nisqaykuta llampuwan churapuniku;  pitanawan pukupayaspa, rahuwan tinkaykuspa  suyaniku, chayllamantam punkumanta waspihina    lluqsirqamun, chaytaqa yacharqaniña, hinaspam:  – ¡Haku chayqaya kichaykarqamunña¡¡amam  imawanpas mancharinkichikchu!"
Willakuykuna maytu - Chanka Literatura 1 - 1° Secundaria - Quechua chanka,"Chay punku  uchku machayman haywarinakuspa yaykuniku,  arpapas, wiyulinpas, llapa ima qipiykupas  kuskaykuwan yaykun."
Willakuykuna maytu - Chanka Literatura 1 - 1° Secundaria - Quechua chanka,"Uku machaypim huk  paqcha kasqa chaymi takiqhina machay ukunpi  rumi qaqakunawan kuska waqamun, chaypim  kuchullapi runakunata sayachini, paqcha qayllanpi  kusikanchahina pampacha rumiwan muyuchisqa  kan, chaytaqa manam sarunmanchikchu,  chaypim tusuqninkuna sayanku, paykunapaqmi  haywarikuyta churapuni, paykunaqa chaylla    chaskirqamuwanku."
Willakuykuna maytu - Chanka Literatura 1 - 1° Secundaria - Quechua chanka,"Hinaspam pampapi  iskay runakuna rikurirqamun tusuq pachawan  churakusqa: – ¿Pitaq qamkuna kankichik?,  ¿Imapaqtaq ñuqaykuman hamuwankiku?"
Willakuykuna maytu - Chanka Literatura 1 - 1° Secundaria - Quechua chanka,"– nispam tapukun, ñuqam: – taytakuna  rimaykullaykichik ñuqallaymi riqsinakusqarayku  manukuyniykichikta mañakuspay anchuykamuni,  kay iskay warmakunam kapuqninchik takikunata  waqachinankupaq sunquchakurqunku, chaymi  waqachinanku allin yuqyananpaq sirinachiypaq  hamurqaniku – nispay mañakuni, paykunaqa:  – arí qamtaqa riqsiykikum wakintaqa manam,  ¿Kaypichus Akilinupas kachkan?"
Willakuykuna maytu - Chanka Literatura 1 - 1° Secundaria - Quechua chanka,"– nispan  watukun, – hinaspaqa apamusqaykichiktaya  qarawayku nispan akuykunaykupaq kunawanku,    chayraqmi kukachata aypunakuspa kintunkunata  akllapuspayku quniku hinaspam Mama paqcha  Sirinamanta watukuni, paykunaqa: – payqa  qayanallam kachkan, hina urqu ukunpi quchanpim  puñun – nispa."
Willakuykuna maytu - Chanka Literatura 1 - 1° Secundaria - Quechua chanka,"Musuqmanta: – waqachinakunata  kay qayllaykuman apamuychik – nispan  rimarqamun, chaymanmi huknin warmaqa  asuykuchkarqa: – ¿Pitaq qamqa kanki?, ¿manachu  chukullaykitapas hurqukuwaq?"
Willakuykuna maytu - Chanka Literatura 1 - 1° Secundaria - Quechua chanka,"Kayqa yupaychakuy  wasim – nispan qaqcharqun, Akilinuchañam: –  pampachaykuwayku tayta, warmaraqmi kachkan,  manaraq kaykunamanta yachanraqchu – nispan  amachan, payqa: – hukninmi mana iñiq kachkan,  wanakuchun, mana chayqa manam mama    Sirinaqa lluqsimunqachu ¿Icha nanapakuytaraqchu  munan?"
Willakuykuna maytu - Chanka Literatura 1 - 1° Secundaria - Quechua chanka,"– nispan qawan, taytanqa: – ¡ama  iskayyaychu maqta!"
Willakuykuna maytu - Chanka Literatura 1 - 1° Secundaria - Quechua chanka,"– nispan anyan, chayllapi  maqtilluqa nanaywan, kichka tipasqahina kaspa  wiksanta llatakun: – ¡Ari tayta iñinim, kacharillaway!"
Willakuykuna maytu - Chanka Literatura 1 - 1° Secundaria - Quechua chanka,"– nispan mañakun, chaypi chay nanaynin ripukun."
Willakuykuna maytu - Chanka Literatura 1 - 1° Secundaria - Quechua chanka,Tusuqkunaqa: – ¿Pitaq kay warmakunapa marqay  yachachiqnin?
Willakuykuna maytu - Chanka Literatura 1 - 1° Secundaria - Quechua chanka,"– nispan qayamun, –ñuqam tayta  nispanmi Akilinuqa asuykun, tusuqñataq: – arpata  hapispa waqachimuy – nispan uyarin: – ¿Ima  saqrataq kayqa, chaqrata waqasqa?"
Willakuykuna maytu - Chanka Literatura 1 - 1° Secundaria - Quechua chanka,"Paqchata  uyarispayki tiquy – nispam paqchata uyarichin,  payñataq arpapa qaytunkunata tiqun, chayqa  yaqa chuyataña waqamun, wiyulintawanmi hina    paqchata uyarispan tiquntaq, chayraq chuya  kasqanpi waqachinankupaq warmakunata  qayan: – asuykamuychik warmakuna, kunanmi  allin sunquchakusqa kasqaykichikta qawasun  – nispanku hikutanku; iskaynin warmakuna  sayarispanku arpawan wiyulinta waqachiyta  qallarinku, chayqa: – ¡Chawallaraqmi kachkankichik!"
Willakuykuna maytu - Chanka Literatura 1 - 1° Secundaria - Quechua chanka,"– nispan michakun, – Akilinucha qam waqachimuy,  manam allintaraqchu yachachisqanki – nispanku  qaqchanku; Akilinuqa arpata hapiykuspan  takita waqachin huknin warmañataq wiyulinwan  kuskachan, chayqa yaqaña qispirqachinku,  paykunañataq kaptanankuta hapispanku tusuyta    hallarinku, hukninpas arpata waqachiptin Akilinu  wiyulinta waqachin, iskay kimsata tusuchkaptinkum  qunqaymanta qaqapi paqcha qipanmanta  huk sumaqllaña sipashina warmi rikurirqamun:  –¿Pitaq puñukusqaymanta churmichawaspan  kaypi kachkan?"
Willakuykuna maytu - Chanka Literatura 1 - 1° Secundaria - Quechua chanka,"– nispan sumaq uyarikuy simiwan  tapuwanku, chayllapim tusuypas takyarqun,  tusuqkunaqa kurkuykuspanku rimakuykunku: –  mamallay kaypim kay runakuna watuqninchik  asuykamunku, chuya sunquwan kaptinkum  chaskiykurqaniku, qam kikiyki waqachinankuna  sumaq saminchanaykipaq – nispanku willanku."
Willakuykuna maytu - Chanka Literatura 1 - 1° Secundaria - Quechua chanka,Warmiqa Mama Sirinam kasqa: – ¿Qamchu Milchu    kachkanki?
Willakuykuna maytu - Chanka Literatura 1 - 1° Secundaria - Quechua chanka,"Unaychamantaña watukarqamuwanki  – nispan niwan, ñuqañataq: – mamay ñuqaqa  kamachiyllaykipim kani, sunquypim apakuyki  hinaspa wasiykitaqa mana allinkunamanta  harkani – nispay amachakuni; payqa ari chayta  riqsispaymi anchuykunaykita kichani, ¿imallatataq  apamuwarqanki?"
Willakuykuna maytu - Chanka Literatura 1 - 1° Secundaria - Quechua chanka,"– nispam mañawan, ñuqañataq  misanta mastapuspay llapan munasqankunata  qayllanman churapuni, payqa qawaykuspanmi  kuyay sunquwan aptarikuspan uku wasiman  aparqun, chaymanta llikllayta kutichiwaspan:    – ¿Pikunataq paykunaqa?"
Willakuykuna maytu - Chanka Literatura 1 - 1° Secundaria - Quechua chanka,"– nispan tapuwan,  ñuqaqa: – paymi Akilinucha yanapawaqniy,  payqa kay iskay warmapa taytan, kay iskay  warmakunañataq takikuna waqachiypaq  sunquchakuqkuna kanku, harawikuq sutintaqa  qamchiki mamay kunan churapunki – nispay  kutichini, payqa: – allinchiki nispan warmakunataqa  qayan: – ama manchakuspa warmakuna  asuykamuwaychik, kunanmi rinriykichiktapas  kichasun, Akilinu qampas asuykamuy, paqchapim  kaykunataqa quri rinriyuqta rikurichisun – chay  nispanmi huk sumaqllaña uyarikuq takita takispan  paqchapi umankuta paqcharachin: – kunanmanta    arpa waqachiq Waraqu Tinkaq sutiyuq kanki,  qam wiyulin waqachiq Wayra Sukachiq sutiyuq  kanki – nispan sutichan – qamtaqa Akilinu warma  kasqaykipim samincharqaykiña iskay kutitaraq  – nispan tukuykun hinaspam, waqachinankuta  paqcha yakuwan challaykuptin hukman  llipyaqhina rikurirqunku."
Willakuykuna maytu - Chanka Literatura 1 - 1° Secundaria - Quechua chanka,"Chaymantaqa quri  tiyananpi tiyakuspan: – kunanqa samakusun,  apamusqaykichikta qarawaychik – nispam  kamachiwanku, chaypim kusisqa kukata, aqata,  kañatapas kuskayku upyaykuraniku."
Willakuykuna maytu - Chanka Literatura 1 - 1° Secundaria - Quechua chanka,"Sirinaqa : –  kunan uyarinaypaq waqachipuwaychik– nispan  warmakunata kamachin, paykunaqa hatarispanku  tusuy takita waqachinku, tusuqkuna kaptanankuta    hapiykuspanku tusunku, chaypiqa sumaqllataña  arpapas wiyulinpas uyarikamun, huk tusuyta  tukuspam: –ñam samakunay pachaña, qamkuna  kayllapi achikyananta suyankichik, ¡yanqataq  puñurquwaqchik!, allintaraqmi waqachinakuna  sirinachikunan– nispan hinalla paqcha qipan  punkunta chinkarqun, chay hinallapim tusuqkunapas  chinkarqunku, ñuqaykuñataq akchikuspayku kukata  akuspayku pitaspayku ima qiparqaniku, pichiw  waqaytaña qaqamparqunaykumanta allimanta  lluqsirqaniku."
Willakuykuna maytu - Chanka Literatura 1 - 1° Secundaria - Quechua chanka,"Chay hinapim llaqtaman kutispa  kusikuywan raymichakurqaniku, warmakunaqa  kunankamam sirinapa churasqan sutinkuwan  maypipas raymikunapi allin riqsisqa purinku."
Willakuykuna maytu - Chanka Literatura 1 - 1° Secundaria - Quechua chanka,"Wichqanapi tusuy yachay hapisqaymanta  Ñuqaqa taytaypa pichqa churinpa qipanpiñam  paqarirqani, ichaqa taytaykuqa ancha sunquyuq  runam karqa, paymi imapas pisiwaptinku huk uku  wayquman siqaykuq, chaypi tutaykuspan qatiq  punchawkama tiyakuq."
Willakuykuna maytu - Chanka Literatura 1 - 1° Secundaria - Quechua chanka,"paqarinnintinta manaraq  achikyaytaqa wasiykuman wayqakunapi imapas  apakusqa qispiramuq, manam chay apamusqanta  qawaqchu kani."
Willakuykuna maytu - Chanka Literatura 1 - 1° Secundaria - Quechua chanka,"Chaytam llaqtaman apaspa  qatupi rantikamuq, chay qullqichasqanwan  imatapas mikunaykupaq rantipakuq."
Willakuykuna maytu - Chanka Literatura 1 - 1° Secundaria - Quechua chanka,"Ichaqa ñuqam  layqa tusuypaq wayra chakillaña karqani, layqa  tusuqkunata qatikuspay yachapakuyta munarqani,    ichaqa mayninpiqa witarakuspay tususqayta pantaq  karqani."
Willakuykuna maytu - Chanka Literatura 1 - 1° Secundaria - Quechua chanka,"Hukkaqninpim taytay kay hinata willawarqa:  – warma ñuqapas qamhina tusuy munaqmi karqani,  chaymi Wichqanapi yachayta hapirqani, chaypiqa  Apu Suyu kamachikuqmi tiyan, chaymanmi machu  taytay apawaspan payta mañakuspan, chayman  rinayta riqsichiwarqa, chaymi paywan rimanakuspa  sutinpi tusuyta yachaykachiwarqa."
Willakuykuna maytu - Chanka Literatura 1 - 1° Secundaria - Quechua chanka,"Kunan machu  kasqaypiña chaytaqa saqirquni, ichaqa Apu  Suyutaqa ima niwasqanpi yanapakuni, chaymi  pay imamantapas mana pisichiwanchu– nispan  niwan, – ¿Chiqaptachum tusuq kayta munanki?"
Willakuykuna maytu - Chanka Literatura 1 - 1° Secundaria - Quechua chanka,"chay kaptinqa allintam wiqawniykita watakunki,  yanqataq manchakuspa lluptirqamuwaq,  chayqa wañuytapas tarikuwaqmi – nispan niwan,  ñuqañataqmi: – arí tayta niwasqaykitachiki rurasaq  – nispay churapakuni."
Willakuykuna maytu - Chanka Literatura 1 - 1° Secundaria - Quechua chanka,"Taytayqa chayta uyarispanmi  ñawinta qimchikuspanraq rimapakun: – kayqaya  tayta qipaqniyta churapuwasqanki, paytachiki  yupiykuna qatinanpaq  yachachipuwanki – nispan  kunakun, chaymi: – hinaspaqa  warma tayta Wamani  Wichqanaman rinachikpaq  allichakusun, chaypiqa  yaqa kimsa punchawllapas  qipakusun – nispan uku  wasimanta huk puka latapa    ukunpi waqaychasqanta hurqurqamun hinaspam  qawachiwan: – kaytam churakurqani qipaqniypaq,  chayqa kasqa yaqa qurimanta llip nichkaqhina  rurasqa, makinman maki churakunanta sukukuspam  kaptanata waqachin, chaypiraq tusuq kasqantapas  iñirquni, sumaqllataña waqachisqa."
Willakuykuna maytu - Chanka Literatura 1 - 1° Secundaria - Quechua chanka,"Punchaw  chayasqanpim chisinkuytaña Wichqanaman  uraykurqaniku, chaypim iskay qaqa ukunta rispa,  achkam pallqan ñankuna runapa purisqankuna  kasqa, ichaqa taytayqa huk mana puripaskunata  apaykuwan, huk qaqapi kakllullanta ñanqa risqa: –  ¡Amam ukutaqa maqta qawankichu, iñiq sunqulla  qaqapa uyallanta qawaspa, sumaqta ichispa  qatiwanki!– nispan niwan, ñuqaqa nisqanhinalla  qatikuni, chaynapim qaqa ñanqa wichqakurqun,  manaña purinaykupaqa kanñachu, chaypim taytay  llamputa urquykuspan llampuchan, pitananta  rupachispan pukupayan hinaspan: – taytay  kichaykullaway, ñuqam watukamuchkayki – nispan    nin, manam imapas uyarikunchu, ukupi puriq  mayullapa qaparikuynillanta uyariniku."
Willakuykuna maytu - Chanka Literatura 1 - 1° Secundaria - Quechua chanka,"Qunqaymantam qaqaqa, punkuhina kicharikurqun,  ñuqapa runa kayniyqa chaywan mancharikuspan  chukchuyta qallarin, chayta musyaspam: – ¡Amam  mancharinkichu maqta!"
Willakuykuna maytu - Chanka Literatura 1 - 1° Secundaria - Quechua chanka,"– nispan taytayqa niwan,  ñuqañataq ukuymanta samarikuspay  kallpanchakuni, chayña yaykurquniku,  yaykurquptillaykum qaqa musuqmanta qipaykupi  wichqakurqun, chaymi tumpa tutayaqpi  tarikurqaniku: – kayllapi akchi ratamunankama  suyasunchik – nispan taytayqa niwan, tumpatam  upallalla suyaniku, chaypiqa manañam mayupas    uyarikunñachu, chaymantaqa qunqaymantam  chay machay ukuqa punchawhina  akchirikarqamun, chay hinapi huk llañu ñanta  qawarqaniku, chaynintam qatipaniku, chay ukupiqa  ancha wasihina chinkanayuqkuna machaymi kasqa,  ichaqa chawpillanta qatiniku, huk uku kuchuman  yaykuptiyku chaypi rumi tiyanakuna kasqa,  chawpinpiñataq huk sumaq pampachahina kasqa."
Willakuykuna maytu - Chanka Literatura 1 - 1° Secundaria - Quechua chanka,"Chaypa umanpi sumaq rumimanta rurasqa pata  kasqa, chaypi waytakunapas huk churakuyninpas  kasqa, chaypa qayllanpim taytayqa qunqurikuspan  misanta mastakun, llapa ima apasqantam siqillapi  churan, llamputa aspispan churan, aqatapas    challan, chaymi huk challapi suqurqun: – ¡Allinmi  kachkan!, kunanqa kintukunata chunka iskayniyuq  kuskata churakunaykipaq akllay – nispan wayqa  kukata quwan, ñuqaqa akllakuni hinaspa mana  llumpayta tarinichu: – iñikuspam maskankiqa…–  nispan niwan, chaymi sunquchakuspay kukata  tikrani, chaypi kuka kintuqa rikurirqamuwan, chayta  churaykuspanmi, misan allichayta tukun: – kaymi  taytay kuyakusqallayta chayachimuyki – nispan  qayakun, ukumantam uyarikamun: – ¿Piwantaq  hamurquwanki?"
Willakuykuna maytu - Chanka Literatura 1 - 1° Secundaria - Quechua chanka,"– niqta uyarini ichaqa mana pitapas  qawanichu, tatayqa: – payqa churillaymi tayta–  nispan kutichikun, ukumantañataq: – manam    kaytaqa payqa iñinchu, mancharisqam kachkan…  – nispan kutichimun, taytayñataq: – warmallaraqmi  tayta, manaraqmi kaykunataqa yachachirqanichu,  niwasqaykipihina… – nispan amachawan,  hinaspanmi: – allintaraqchiki llamkanan kanqa,  chaypiraqchiki ima ruraytapas atisun – nispan: –  kimsa punchaw tukuytam kutirqamusaq  chaykamaqa yarqayninta, nanayninta,  manchakuyninta chinkachispam chaypi  qawawaytapas atinqa – nispan upallarqun,  taytayqa: – uyarichkankiñam, manam imaraykupas  kaymantaqa kuyurinkichu, aswan kayllapim  sayapakunki, allintam sunquchakunki kaypiqa,    imataña uyarispapas manam kuyurinkichu,  hamunqam chaqwasuqniyki."
Willakuykuna maytu - Chanka Literatura 1 - 1° Secundaria - Quechua chanka,"– nispan tapuwan, ñuqaqa paywan kuska tiyanayta  iñirqani, chaymi: – ari tayta sayasaqmi – nispay nini."
Willakuykuna maytu - Chanka Literatura 1 - 1° Secundaria - Quechua chanka,"Chay tukuyllata taytayqa hatarispan: – ayllunchikta  watukurqamusaq, imam ruranankutapas  kamachikuspam sapa punchaw watukamusqayki,  kaypiqa sapallaykim yachaykunata tarinki, sichus  tusuqkuna hamuptinqa paykunatam ima  rurasqankuta yachapakunki, amam  mancharikunkichu, ichaqa misapi kaqtaqa amam  imaraykupas hapinkichu, pipas mañasuptiykipas  manam haywarinkichu, aswan kallpata    mañakuspaykim imakunatapas qatipanki, amam  chikallantapas puñunkichu, kukachata akuspallam  rikchapakunki, mana chayqa aparqusunkimanmi –  nisqan tukuytam hatarispan, anchukuspan  lluqsinaman ripukun."
Willakuykuna maytu - Chanka Literatura 1 - 1° Secundaria - Quechua chanka,"Chaypiqa sapallay qipakuni,  qunquranpam ima niytapas tarinichu, sunqullaypa  waqtasqanta uyarichkarqani hinaptimi  qunqaymanta huk sumaq warmi chayarqamuwan  chimpaypi sayaykuspanmi asipayawan: – pitaq kay  manchatiku maqtachallaqa, ¿mamanmantachu  pakakuchkan?, ¿icha ima nispataq kay machayman  yaykurqamun?"
Willakuykuna maytu - Chanka Literatura 1 - 1° Secundaria - Quechua chanka,"– nispan, ñuqañataq  kallapanchakuspa: – ¡Manam imaña kaptiykipas  manchakuykichu!"
Willakuykuna maytu - Chanka Literatura 1 - 1° Secundaria - Quechua chanka,"– nispay kutichini, warmiqa  chaywan qasiyarqun hinaspam: – qawariway  kunanmi ichiyllataraq yachachisqayki, kay  kanchapim ima hina purinaykita yachanki, tusuy  yachayqa runa kayniykita sumaq tupuywan  apanaykimantam suyan: –nispan chay kanchapi  iChispan purin, ñuqañataq  qawakuspay yachapakuni,  qallariyllanpiqa pantapakuniraq,  chaymi asipayawaspan kutiy  tikrayta mana pantanaykama  purichiwan, chaymantaqa  wayraman tukuspallan  chinkarkurqun."
Willakuykuna maytu - Chanka Literatura 1 - 1° Secundaria - Quechua chanka,"Hinallam  rikchapakuspay kachkarqani,    ñataq, qunqaymanta huk millay uyayuq runa  rikurirqamun: – ¡Qari kaspach kaypiqa kackanki,  kunanmi nanaykunata riqsichisqayki!"
Willakuykuna maytu - Chanka Literatura 1 - 1° Secundaria - Quechua chanka,"– nispam  manchachiwan, ñuqañataq taytaypa niwasqanta  yuyarispay: – manam imataña rurawaptikipas  manchakusqaykichu – nispay kutichikuni,  chaywanqa runaqa upallarquspan: – kaypiqa  nanaykunatam umaykimanta chinkachinayki,  maynaña waqtakuspaykipas mana  manchanaykipaq – nispanmi kanchapi iskay  chankankunata kichaspan mastarqun, ñuqapas  yachapakuspay chankaykunata mastani hinaspa    mana allintaqa atirqanichu: – allimantam chaytaqa  ruranki chankaykikunata quñichiy, nanaytaqa  nanasunkim ichaqa qammi chayta ¡manam  nanawanchu nispayki qispichinayki – nispan  anyawan, chayta uyarispam aswan mastakurqani,  pay sayarispanmi ñitiykuwan, chaywan  runtuykunatapas takakurquni, ichaqa imatapas  ninichu, hinaspam pampakunaman chuqakuspan  qasqunparaq, wasanparaq runa kayninta takan,  chaykunatam ñuqapas nanayta qunqaspay  qatipakurqani, pachallaypas quntiy quntiymi chaypi  qipakuni, runaqa chaylla tukusqanpi chinkarqun."
Willakuykuna maytu - Chanka Literatura 1 - 1° Secundaria - Quechua chanka,"Manam punchaw kasqanta tutayasqantapas  musyakurqaniñachu, Wamanita mañakuspaymi  chaypi iñiy quwananpaq mañakurqani."
Willakuykuna maytu - Chanka Literatura 1 - 1° Secundaria - Quechua chanka,"Chaynapim  musuqmanta taytayhina rikchaq warma  chayarqamun, paymi: – yaqañachu manchakuyta  chinkarqachinkiña – nispan tapuwan, ñuqaqa  kaqllatam: – manam ima kaptiykipas  manchakuykichu – nispay kutichikuni, chaymi  runaqa: – ¡Chay misapi kaq aqata qaraykamuway,  karumantam hamuni yakunayarquwanmi!"
Willakuykuna maytu - Chanka Literatura 1 - 1° Secundaria - Quechua chanka,"Ñuqaqa willasqaña kaspay: – manam  chaymantaqa imatapas altapuymanchu,  ñuqapaqa kukallaymi kachkan – nispay michakuni,  chaywanqa runaqa: – taytaykipa wayqanpim  kaptanakunata tarinki, chayta maki churakunanwan  sukukuy hinaspa chayta waqtanki – nispan    kamachiwan, –¿Chiqapchu?"
Willakuykuna maytu - Chanka Literatura 1 - 1° Secundaria - Quechua chanka,"– nispay maskaptiyqa  chaypi kaptanaqa kasqa, churakuspaymi kaptanata  waqachini, payqa: – ¿Mayna millay saqratam  waqachinki?, ¿manachu chayllatapas taytaykiqa  yachachisurqanki?"
Willakuykuna maytu - Chanka Literatura 1 - 1° Secundaria - Quechua chanka,"– nispam kamiwan, ñuqaqa: –  qamchiki chaypaq hamurqanki tayta – nispa  kutipani, chaymi runaqa kaptanataqa siqillamanta  hapiyta waqtaytapas yachachiwan."
Willakuykuna maytu - Chanka Literatura 1 - 1° Secundaria - Quechua chanka,"Achka  pachapim makiypas utisqa chaytaqa allintaqa  waqarqachini, chaynaspam runaqa chinkarqun."
Willakuykuna maytu - Chanka Literatura 1 - 1° Secundaria - Quechua chanka,Chaymantaqa yaykunanta taytayqa rikurirqamun:  – ¿Kakullachkankiraqchu churillay?
Willakuykuna maytu - Chanka Literatura 1 - 1° Secundaria - Quechua chanka,"– nispan tapukun:    – arí ari tayta kaypiraqmi kani – nispay kutichini,  chaypi taytayqa punchunta chustikun, qawariptiyqa  tusuqpa pachanwan churakusqa kasqa, – kunanmi  ñuqawan tusunki, kunallanmi waqachiqkuna  hamunqaku – nispan niwan, chaypim arpawan  wiyulin waqachiqkuna chayarqamun: –  ¿Hinallaraqchu mancharisqa kachkan?"
Willakuykuna maytu - Chanka Literatura 1 - 1° Secundaria - Quechua chanka,"– nispanku,  ñuqañataq: – manam ima kaptiykichikpas  manchakuniñachu – nispay kutichini, chaywan tusuy  waqachiytaña qallarinku, taytay tusuyta hallarin,  manam haykapipas taytay tusuqtaqa  qawarqanichu, chayraq sumaq tususqanta  qawakuni hinaspam yachapakuni, chakiykunaqa  manaña pantasqañachu, llapan rikchaq  tusuykunatam yachachiwan, ima hina hallariyta,    tukupaynintapas hinaspaqa sapallaytaña  kachaykuwan, ñuqaqa kusikuywanmi yarqaytapas  mana tarirqanichu."
Willakuykuna maytu - Chanka Literatura 1 - 1° Secundaria - Quechua chanka,"Chay tukuytam huk hatunkaray  runa misa hayllanpi rikurirqamun, ancha ninahina  ñawiyuq kasqa, tiyaykuspanmi taytayta qayan: –  may munasqaykuna chaninchapuway nispan,  taytayqa misamantam mañasqata quykun, manam  imapas pisisqachu, hinam chay tukusqanta ñuqata  qayaykuwaspan qayllanpi qunqurichiwan: –  kunanmantaqa churiyñam kanki, yanqataq  qunqarquwankiman, kayta yuyarispaykim maypi  kaspaykipas ñuqapa sutiypi tusunki, yanqataq iñiy  wasikunaman kaptanayuq mana chayqa  pachakusqapas yaykuchkawaq – nispan kunawan  – ¿Kay rurayta atipankichu?"
Willakuykuna maytu - Chanka Literatura 1 - 1° Secundaria - Quechua chanka,"– nispan tapuwan  hinaspaqa yawarniykiwanmi kayta qispichisun –    nispam sinqaymanta yawarta lluqsirqachin, paypas  hinalla, huk qirupi sutuykachispan aqatawan  churaspan huk millpuyta upyaykun hinaspan quwan:  – kayta upyay, kaywanqa ñuqawan kuskam  maypipas kanki, wawqiykikunataqa amam  atipanakuypi awqachankichu, kayqa runa  kusikunallanpaqmi, Apu Suyukuna kusichinapaq,  Mama pacha yupaychakunapaq; mayupas,  quchakunapas saminchanapaqmi churasqa –  nispan kunawan: – kaykamallam kay muchusqayki,  amam haykapipas, imapipas kay rikusqaykitaqa  willakunkichu, manam kay Wichqanataqa  riqsichinkichu, chayqa kanqa marqarisqayki  qipakusqallaykipaqmi – nispan tukuykun."
Willakuykuna maytu - Chanka Literatura 1 - 1° Secundaria - Quechua chanka,"Chay  hinallapim Wamaniqa chinkarqun, taytaypas qipaypi    waqasparaq kusikuymanta kachkasqa, chay  tukuytaqa Wichqanamanta lluqsiykuniku, hinalla  lluqsisqaykupi wichqakurqun, pampaman  chayarquptiykuña chayraq yarqay tariparqamuwan,  hinapim mamay quqawta suyachiwaspanku  tiyachkasqa, chaymantaqa pichqa punchawña  Wichqanapi kasqay kasqa."
Willakuykuna maytu - Chanka Literatura 1 - 1° Secundaria - Quechua chanka,"Chaymi kunan kay  pakasqata willariykichik ichaqa manam pimanpas  willankichikchu…   Wakcha warmachakunamanta Tayta mamanku wañukullasqankupim, kimsa  warmakuna yarqaymanta kaspa, purunpi mikuyta  maskasqaku, hinas añaspa wasin kasqanta  purisqaku, Chankil Patata sawaykuchkaptinkuña huk  añaswan tuparqusqaku, chaypis añasqa tapusqa:  – ¿Warmachakuna imanasqataq llakisqallaña  purichkankichik?"
Willakuykuna maytu - Chanka Literatura 1 - 1° Secundaria - Quechua chanka,"– nispan, chaysi warmachakunaqa:  –mamay taytaykum wañurqunku, chaymi llakisqa,  mana mikunaykupaq kaptin yarqaymanta  purichkaniku – nisqaku, hinaptinsi añasqa: –  ¡Ama llakikuychikchu warmachakuna ñuqam    uywasqaykichik!"
Willakuykuna maytu - Chanka Literatura 1 - 1° Secundaria - Quechua chanka,"Chaypis añasqa warmachakunamanqa  yawar tiqtillata mikuchiq, chaysi sullkan kaq  warmacha yawarllataña mikuyta amirquspan: –  ¿Imanasqataq yawarllataña mikuchiwanchik?,  watiqaq rirqusaq – nispa, pakanpalla qawaq  risqa rikuykuptinqa, sinqantas añasqa mankaman  yawar sutunanpaq takakuchkasqa, chaytas  mikuchinan kasqa."
Willakuykuna maytu - Chanka Literatura 1 - 1° Secundaria - Quechua chanka,"Warmachaqa chayta  qawarquspas: – ¡Atatallaw, atatallawpas, wak  añasqa yawarnintam mikuchiwasqanchik,  lluptirqusun!"
Willakuykuna maytu - Chanka Literatura 1 - 1° Secundaria - Quechua chanka,"– nisqa, tumpallamantas warmakunaqa  huk niqman hukwakusqaku."
Willakuykuna maytu - Chanka Literatura 1 - 1° Secundaria - Quechua chanka,Chaymanta  lluqsirquspas musuqmanta warmachakunaqa  urqukunapi yarqaymanta purisqaku.
Willakuykuna maytu - Chanka Literatura 1 - 1° Secundaria - Quechua chanka,"Antapi llaqta  kasqanpiña huk atuqwan tinkurqusqaku, paypas  hinallas warmachakunataqa tapupayasqa: –  ¿Warmachakuna imapim llakisqallaña purinkichik?"
Willakuykuna maytu - Chanka Literatura 1 - 1° Secundaria - Quechua chanka,"– nispa, chaysi warmachakunaqa: – wakcham tayta  kallaniku, manam piyniykupas kaptin yarqaymanta  purichkaniku – nispanku willakusqaku, chayta  uyarispas atuqllaqa: – ñuqa uywakusqaykichik,  haku wasiyman – nispansi pusan, warmakunaqa  kusirikunkus hinaspa: –Pay tayta atuq– nispa,  wasinman qatisqaku."
Willakuykuna maytu - Chanka Literatura 1 - 1° Secundaria - Quechua chanka,"Atuqqa wasinpis panchirichkaq  papa yanuyllata mikuchisqa, chaysi uñan kaq  warmaqa papa yanuy mikusqanta amirquspan,  atuqta pakanpalla watiqaq risqa: – ¿Imay   hinanpitaq papa yanuyllatañaqa qarawanku,  ichaqa payqa aycha mikuqtaq kachkan?"
Willakuykuna maytu - Chanka Literatura 1 - 1° Secundaria - Quechua chanka,"Chay hina qawachkaptinsi  atuqqa mankata sikinman asuykachispa, chay  sillwiykusqanpi supiykuspan papa patarichkaqtaña    rikurichimuq kasqa."
Willakuykuna maytu - Chanka Literatura 1 - 1° Secundaria - Quechua chanka,"Chaysi warmachaqa, kallpaylla  kuraq masinkunaman kutispan: – ¡Atatallawpas chay  qacha atuqqa supillantam mikuchiwasqanchik!,  ¡haku upallalla lluqsirqusun, piñakurquspam  mikurquwachwan!"
Willakuykuna maytu - Chanka Literatura 1 - 1° Secundaria - Quechua chanka,"Warmakuna  karunchakusqankupis musuqmanta yarqayta  tarisqaku, chay hina llakisqallaña purichkaptinkus  maman ukuchawan tinkurqusqaku, hinas ukuchaqa  tapupayan, paykunaqa kasqanta willanku,  chayraykus llakipayaspan: – ñuqa uywakusqaykichik  warmakuna – nispan wasinman apasqa, nisqanhinas  payqa maynaña suwakuspanpas allin mikuyta  warmakunaman mikuchisqa, mana amispas  imakunatapas qarallaq."
Willakuykuna maytu - Chanka Literatura 1 - 1° Secundaria - Quechua chanka,"Ichaqa watanmanqa  ukuchaqa wiksayakurqusqas, hinaptinsi kimsa    qala ukuchakunata wachakusqa."
Willakuykuna maytu - Chanka Literatura 1 - 1° Secundaria - Quechua chanka,"Chayñas  warmachakunata huñuykuspan: – Kuyasqay  warmakuna kaykamallam uywayta atirqaykichik,  kunanqa uña wawaykuna kachkanñam hinaspa  mikuypas llapanchikpaq pisiwasunmi, qamkunaqa  yuyayniyuqñam kankichik, allinlla ripukunkichik –  nispan kacharparisqa."
Willakuykuna maytu - Chanka Literatura 1 - 1° Secundaria - Quechua chanka,"Warmachakunaqa llakisqa urqunta rispa huk  machayman chayarqusqaku, chaysi chaypi  samakunankupaq yaykurqusqaku, hinas chay   tiyasqankupi puñurqusqaku."
Willakuykuna maytu - Chanka Literatura 1 - 1° Secundaria - Quechua chanka,"Puñuy chawpinpi    kaspanku, chimpan chimpan urqukunata kayhina  rimaqta uyarisqaku: –simiypim kimsa wakcha  warmachakuna puñuchkanku – nisqa, huknin  urquñataqsi: – ñuqapa simiypiqa wakakunam  puñuchkanku – nispan kutichisqa."
Willakuykuna maytu - Chanka Literatura 1 - 1° Secundaria - Quechua chanka,"Chayhinas  warmachakunata llakipayaspanku rimanakusqaku,  chaypis puñusqanku, machay uywaq urquqa: –  wiksaypin quri kachkan, chaytachiki allin kawsay  tarinankupaq warmachakunaman quykusaq –  nispan tukusqa."
Willakuykuna maytu - Chanka Literatura 1 - 1° Secundaria - Quechua chanka,"Warmakunaqa chaypis quñilla  achikyarqusqaku, allinlla qawaykuptinkuqa  hichpankunapis achka qurita tarisqaku."
Willakuykuna maytu - Chanka Literatura 1 - 1° Secundaria - Quechua chanka,"Chaywansi  llapa imata rantipakusqaku, tayta mamankupa  wasinman kutiykuspa chaypiña kusi tiyakusqaku."
Willakuykuna maytu - Chanka Literatura 1 - 1° Secundaria - Quechua chanka,"Kunan pachakamas kimsanku huñunasqa,  yanapakuspanku, kusilla tiyakuchkanku."
Willakuykuna maytu - Chanka Literatura 1 - 1° Secundaria - Quechua chanka,"Wawa wischuna Ñawpa pachakunapim llaqtakunaman illakuyqa  ancha sasa karqa, sichus qatuman rispapas  karutam uywakunawan urqun qasan ñawpa  ñankunata qatispa riq kanchik."
Willakuykuna maytu - Chanka Literatura 1 - 1° Secundaria - Quechua chanka,Wantamanta  puriq runakunam Hatun Wayllay qatuman miski  rurukunata apamuspanku kichki ñankunata  purimuqku.
Willakuykuna maytu - Chanka Literatura 1 - 1° Secundaria - Quechua chanka,"Chayhinas huk warmi uña wawanta  qipikuspan, qatunanpaq miski rurukunata  uywakunapi churkusqata qatisqa."
Willakuykuna maytu - Chanka Literatura 1 - 1° Secundaria - Quechua chanka,"Wantamanta rinapim achkam samananku  qutukuna kan, chaymi qallariy samay Markas  llaqtapi kachkan, yunka niraq qichwanta Aqu    Pampaman wicharimunku, chaypipas samanku,  chaymantaqa Uchu Pampa wayqumanña  uraykamunanku, chaypim qiswa chaka kan,  chaytam allimanta astamuspa llapan qatunapaq  imankunatapas chimpachinku."
Willakuykuna maytu - Chanka Literatura 1 - 1° Secundaria - Quechua chanka,"Chay tukuytam,  chimpa Qallan Marka llaqtayuq runakuna  huk kaqnin sumaq pachakusqa maqtawan  suyaqku, mitmaqkunañataq paykunamanta  huk sumaq pasñankuta, kuskanchananpaq  hapiykachiqku, ichaqa chayqa manam chiqap  kasarakuychu karqa, chayqa ima hinam llaqtakuna  chaskinakusqantam unanchaq, sichus mayqinkupas  mana kay rurayta munaptinkuqa manam allin  chaskisqachu karqa, Tayta Wayllaypa punkuchin  kasqanrayku."
Willakuykuna maytu - Chanka Literatura 1 - 1° Secundaria - Quechua chanka,"Chaymantaqa mayu patanmanta  huk qaqantakama llañulla ñan richkan, chaytam  puriqkunaqa samay patakama wicharinku, chay    samana patamantaqa Hatun Wayllayqa yaqa  qichqallaña, manam ancha wichayñachu,  icha chayqa manaraqmi qaqa chikimanta  amachawanchikchu."
Willakuykuna maytu - Chanka Literatura 1 - 1° Secundaria - Quechua chanka,"Chayhinam kay qatuman  riqkunaqa chaykama sawarqusqaku, chaypi  samaykuspanku kachkarqaku, uywanpa wiksu qipin  allichananpaqsi warmiqa wawanta uraykachisqa,  ñan kuchuchaman siriykachisqa hinaspas asnupa  waskanta tiquykuspan, wawanta illarqachikun,  qawaykuptinqa, payqa manañas kasqañachu."
Willakuykuna maytu - Chanka Literatura 1 - 1° Secundaria - Quechua chanka,"Warmiqa wañuytas tarin, hichpankunapis maskan  pipas llullallata pakarqunanmanta, manas pipas  wawacha apasqankutaqa qawasqakuchu,  punchawpas yaqañas tutaykuchkasqa hinaspas  qaqa ukutaña qawarin, chayqa ancha  manchanas uku qaqam, chaypa ukunpim  Anqarakunapa ñawpa llaqtan Sañuwasi nisqan    tarikun, allilla qawaykuptinqa karu ukupi hillpunan  chumpillanñas wayurayachkasqa."
Willakuykuna maytu - Chanka Literatura 1 - 1° Secundaria - Quechua chanka,"Chayta  qawaykuspansi warmiqa mana maynintapas qaqa  uraykuyta atisqachu, runakunapas chayllapiñas  akchikuspanku achikyasqaku."
Willakuykuna maytu - Chanka Literatura 1 - 1° Secundaria - Quechua chanka,"Chaypim Hatun  Wayllay runakuna qatuman hamuqkunata    mallkikunawan suyaqku, mikuytapas suyachiq,  chaymansi paykuna chayaspa manaña  raymitapas rurasqakuñachu, aswanqa warmita  waqaysisqakuña: – ¡Chayqa mamay Apupa munay  mañakusqancha karqa!, ¡amaña waqayñachu  paymi aswan saminchasunki!"
Willakuykuna maytu - Chanka Literatura 1 - 1° Secundaria - Quechua chanka,"Paqariyninmanqa Chupas wayquntas wawa  maskaq chay uku qaqaman uraykunku, chaypis  llikllachankunapi aytusqalla, lliwa pampapi  wawaqa puñuchkaqhinalla wañusqaña  kachkasqa, pampaman chayasqanpis ñatikurusqa  chaywan hinallapi wañukullasqa."
Willakuykuna maytu - Chanka Literatura 1 - 1° Secundaria - Quechua chanka,"Kamachikuqkunas  qillqata ruraspanku, mamanmanña quykusqaku,  payqa mana runakaynin chiqichisqan  kasqanmantas llakisqa:    – Tayta Wayllay qammi kayta munaykurqanki,  waway kutichisqaykimanta, riqsikuykim, chaymi  qampaq anqusuyhina kanqa, qayllaykipi  pampaykullasaq, sunquypa nanayninta tanichiy  hinaspa kawsayniykunata allinta mirachinki –  nispansi Tayta Wayllayman quykuspa, iñina wasin  qichqan kanchapi pampaykusqa."
Willakuykuna maytu - Chanka Literatura 1 - 1° Secundaria - Quechua chanka,"Chaymanta  pacham chay wawapa wichiykusqan “Wawa  Wischuna” sutiyuq qaqa, illakuqkuna chaytaqa  ancha manchakuywanmi ichimunku, ukuman  qawasqam umapas muyukun, kunankamapas  chaytaqa yupaychakuywanmi purinku…   Taqa   Llamkaymanta willakuy   Llamkaymanta willakuy  Qaqa kuchuy, rumi pakiy yachay Qallan Marka Qullpa  llaqtachapim, Kasyana  sutiyuq mamakucha tiyaq,  payqa musuq wasinta  tiqsichikunanpaqmi allpata  akllarqa, chayqa qaqa  rumikuna kasqan kuchupi  qaqa waqaychananpaq."
Willakuykuna maytu - Chanka Literatura 1 - 1° Secundaria - Quechua chanka,"Iskay llamkaqkunatam  kunakurqa chay pampapi siqisqantahina  rurapunankupaq, chay wasi rurananku kaqllatam  chiqu rumipi llaqllarqamusqa, runakunaqa  qawaylla ima hina chay rurasqanmanta qawanku."
Willakuykuna maytu - Chanka Literatura 1 - 1° Secundaria - Quechua chanka,Runakunaqa maynaña llamkanakunawan  waqtaspapas qaqamantaqa  manas kamas ima  rikchaqmanpas ruraytaqa  atirqakuchu.
Willakuykuna maytu - Chanka Literatura 1 - 1° Secundaria - Quechua chanka,"Ñuqapas  chaypim yanapakullarqani,  simiypas hakarayasqan  rumimanta uña wasichata    qawapayani; mamakuchaqa manam hukuqpas  tukunchu chayqa huk pakasqa yachayninmi kasqa."
Willakuykuna maytu - Chanka Literatura 1 - 1° Secundaria - Quechua chanka,"Chay unanchawanqa runakunawan  tupusqanmanhina tiqsiyninta yaqa wiqaw sayay  raqrakunata aspirqaniku, tukurquptiykum manaraq  ima rumita churachkaptiyku, mamakuchaqa  pachaman anqusuta tiyachin, hinaspan  akchikuspan chay tiqsisqaykuta saminchaykun."
Willakuykuna maytu - Chanka Literatura 1 - 1° Secundaria - Quechua chanka,"Paqariyninmanqa mituta saruspayku hatun  rumikunata wasipa tiqsi ruminku kananpaq  churaniku, chay hawanmanmi pirqakunata  ruranayku karqa, lliw muyuriqninpin pampapi  tiqsiyta rurarqaniku."
Willakuykuna maytu - Chanka Literatura 1 - 1° Secundaria - Quechua chanka,"Tukurquspa raymitahina  mamakuqa layqa tusuqkunata kunarqamusqa,    paykuna arpawan wiyulin waqasqanwan,  kaptanankuta waqtaspa wasi muyuriqninta  tusupanku haywarikurqaku, chay tiqsikuy allin  takyasqa kananpaq, hinataq llaqta masinkunapas  chayman imallapas aptarikusqa asuykunku, chaypi  mamakuchaqa aqata, kukata, pitanata, rahuta  hatallisqanta hurqumuspan macharinankukama  llapanman qaran; runakunaqa ancha kusisqa  raymichakunku, yaqa tukuy tutakama."
Willakuykuna maytu - Chanka Literatura 1 - 1° Secundaria - Quechua chanka,"Paqariyninmanqa tiqsiy chakiykunankama  samaykuniku, chay hina kanankamaqa pirqa  takanaykupaq achka allpata aspirqaniku, ichaqa  mamakuchaqa llamkaqkunata: – kay qipan  pirqataqa manam allpamantachu rurasun,  chayqa chiqu rumiwan kanqa– nispa niwanku,    runakunawan mana llumpay rumikuna chay  hichpankunapi kasqanrayku mancharikuniku:  – Mamay ¿Imaynama chaytaqa rurasaqku,  mana ancha rumi kachkaptinqa?"
Willakuykuna maytu - Chanka Literatura 1 - 1° Secundaria - Quechua chanka,Wasiykiqa  hatunraqtaq kachkan – nispa llamkaq masiyku  rimarirqamun.
Willakuykuna maytu - Chanka Literatura 1 - 1° Secundaria - Quechua chanka,"Mamakuqa tapun: – ¿Manachum  kay hatunkaray qaqa rumikunata qawankichik?,  chaymantachiki kuchunaykichik kanqa, ¿ichachu  mana qaqa pakiyta yachankichik?"
Willakuykuna maytu - Chanka Literatura 1 - 1° Secundaria - Quechua chanka,"–  nispa tapun,  runakunaqa: – sayayniyku rumillamanta pakiytaqa  atipanikum, ichaqa, chay qaqamantaqa ¡imataya  chikuchaymankupas…!"
Willakuykuna maytu - Chanka Literatura 1 - 1° Secundaria - Quechua chanka,"Paya  warmiqa: – ñuqaqa chay ruraytaqa atinim,  ¿Qamkunaraqchu kallpayuq kachkaspa mana chay  rurayta atiwaqchik?"
Willakuykuna maytu - Chanka Literatura 1 - 1° Secundaria - Quechua chanka,Ñuqam yachachisqaykichik  …ama llakiychikchu – nispan niwarqaku.
Willakuykuna maytu - Chanka Literatura 1 - 1° Secundaria - Quechua chanka,"Chayta  uyarispam runakuna upallalla rimapakuniku:  – ¡Imataya kay payaqa chaykuna ruraytaqa  atiparquchkanqa!, ¿paychu wasikuna ruraq kanman  karqa?, ¿icha ima chikimantam rimapayawanchik?"
Willakuykuna maytu - Chanka Literatura 1 - 1° Secundaria - Quechua chanka,"Mamakuqa kay  rimasqaykuta musyarquspan kayhinata niwarqaku:  – ñawpa taytaykum kay rumi wasikunata rurarqaku,  paykunaqa mituwan pukllachkaqhinallam  rumikunawan llamkaqku, chaymi chay Qullpa  llaqtapi rumi wasikuna ¿Manachu rikunkichik?"
Willakuykuna maytu - Chanka Literatura 1 - 1° Secundaria - Quechua chanka,¿Icha  ima qapaqkunam kaytaqa ruran ninkichikchu?
Willakuykuna maytu - Chanka Literatura 1 - 1° Secundaria - Quechua chanka,"Paqarisninmanqa mamakuchaqa llamkasqaykuman  asuykuspanmi huk misata mastarqun, chaypim  churan kintukunata, sara waytachisqakunata,  llampu akuta, chaypitaq mankapi huk niraq    Wanka Willka hanan urqunkunaman rirqaku,  achka pacha puriytas ichisqaku, chay hina  Chaqllatakana hinaspa Saqsamarka urqukunaman  chayaspanku, kurakaqa kuk qaqapi mina tuquta  riqsichisqa, chaypim chuya llimpiqa mayuhinaraq  achka kasqa."
Willakuykuna maytu - Chanka Literatura 1 - 1° Secundaria - Quechua chanka,Mayninta qawasqapas quchahinas  llimpiqa lluqllarimuq.
Willakuykuna maytu - Chanka Literatura 1 - 1° Secundaria - Quechua chanka,"Saqsa Markapa hichpanpis  kasqaku, chayrayku chay llimpi mina kasqanta  tayta Amarur Santa Barbarawan suticharqa."
Willakuykuna maytu - Chanka Literatura 1 - 1° Secundaria - Quechua chanka,"Mana imata suyaspankus chay pachalla Amarur  Kapriraqa, Ñawinqupantin Wamanqa llaqtaman  rispa chaypi kikinpaqhina chay minataqa  qillqachikusqa, chayraykuñataq kay Piru mama  suyupi pikunamantapas ancha apunña karqa."
Willakuykuna maytu - Chanka Literatura 1 - 1° Secundaria - Quechua chanka,Kay tarisqankum Awya Yalapi ancha mina  ruraykunapi riqsisqa hatunchasqa karqa.
Willakuykuna maytu - Chanka Literatura 1 - 1° Secundaria - Quechua chanka,"Kaywan    wirakunata huñurqamusqa, hinataq huk anqarapi  qurakuna kutasqanta, huk matipi qintipa akankuna  kasqa, huk sañu qirupiñataq timpuq yakuhina  kasqa, chaykunatam misachan, qaqakunaman  haywarikun; tukurquspan hatun maqmapi wirata  quñichispan tallin hinaspa hawanman qura  kutasqakunata, qipanman qinti akakunata,  chaytam wislawan muyuchispan huk apihina  kanankama qaychin, qipachatañam chay timpuq  hina chirwa yakutaqa talliykun, chaywanqa llapan  apiqa puka niraqman tikrakuspan yakuyarqun:  – kay yakuwanmi kay qaqataqa sumaq siqillapi    kuchusun – nispa niwanku."
Willakuykuna maytu - Chanka Literatura 1 - 1° Secundaria - Quechua chanka,Chaymantaqa huk kaspi  siqipi llaqllasqata aparqamun hinaspam huk llimpiq  rumiwan qaqa hawanpi aruwi tika sayaykunata  siqin llikatahina ruraspan.
Willakuykuna maytu - Chanka Literatura 1 - 1° Secundaria - Quechua chanka,Ñuqaykuqa umallaykupi:  – ¡Ima layqataya kay mamaku rurachakan!
Willakuykuna maytu - Chanka Literatura 1 - 1° Secundaria - Quechua chanka,¿Paypaqa rumiqa kikillanmantam pakikunqa ninchu  imaya?
Willakuykuna maytu - Chanka Literatura 1 - 1° Secundaria - Quechua chanka,"– rimapakuniku, mamakuqa musuqmanta  chay rimasqaykumanta: – ama mana iñiqkunaqa  kaychikchu, aswan kay rurasqayta yachakuychik,  maypi kaptiykichikpas chay hina ruranaykichikpaq,  chaymi rumi wasikuna ruraypi yanapasunkichik  – nispan rimarin, ñuqaykuqa rimapakusqaykuta    tarirquptin pinqarikuniku."
Willakuykuna maytu - Chanka Literatura 1 - 1° Secundaria - Quechua chanka,"Chay llikachasqata siqiyta  tukurquptinmi, chay maqmapi yaku rurasqanwan  kaspichawan musuqmanta llimpiyta hallarin, may  siqi risqallantam chay chirwataqa iskay kimsa  uyanman churan, achkatam qaqa rumikuna kasqan  uyankunapi chayhinata llimpirqun, tukuspanmi: –  kunanqa minchakamam suyasunchik, chaypiña  kay yachachisqay chiqap kasqantapas yachasun –  nispan wasinman samakuq ripukun."
Willakuykuna maytu - Chanka Literatura 1 - 1° Secundaria - Quechua chanka,"Ñuqaykuqa mana iñispayku hina takasqallaykupi  punchaw siqaykunankama llamkaniku, hinalla kimsa  punchaw nisqan chayarqamuptinqa, intiqa anchata  rawrachkarqa, chaypi mamakuchaqa hatunkaray  waqtanawan rikurirqamun, sasatam aysamunpas,  ñuqaña yanapaq taripani."
Willakuykuna maytu - Chanka Literatura 1 - 1° Secundaria - Quechua chanka,"Qaqakunapa kasqanman chayarqamuspam: –  hamuychik kaypim yanapawankichik, ñuqapa  kallpay manañam kamanñachu, nisqaypim  waqtankichik…kay siqi chawpi qichqallanpi  ¡Waqtamuy…!"
Willakuykuna maytu - Chanka Literatura 1 - 1° Secundaria - Quechua chanka,"– nispan kamachikun, huknin  runaqa asiy uyayuqmi qaqaman asuykun  hinaspan nisqan siqiman waqtanawan takarqun,  chayqa hukchallapim, qaqa iskukarqamun  hinaspanmi pakisqa rumikuna yaqalla  chakintapas hapirquspan wichiykamun, chaymi  mamakuchaqa: – mana iñispam chay rurachkanki,  yanqataq maqarqachikuwaq, chakiykitataq,  wayrallam asukunki– nipan nin."
Willakuykuna maytu - Chanka Literatura 1 - 1° Secundaria - Quechua chanka,"Ñuqaykuqa  manchakuyllawanña qaqakunata waqtaspayku,  yaqa iskay pachallapi achkam aruwihina  pakisqa rumikunata, rikurirqachiniku, chayta  huñuspayku yuyaychakuptiykuqa, yaqa chay pirqa  ruranaykupaq tupusqahina kasqa, chayraqmi  mamakuchamanta yupaychakuywan qawarispa: –  ¡Mamallay kay yachayniykitaqa aynikuwakikuchiki,  anchatam manchakuywan qawariniku, manam  haykapipas chay ruraqta qawarqanikuchu–  nispayku mañakuniku."
Willakuykuna maytu - Chanka Literatura 1 - 1° Secundaria - Quechua chanka,"Mamakuchaqa: – llamkaychik hinalla wasita  tukuptikichikmi kaytaqa yachachisqaykichik,  imam ruranata, imakunam maskanata, kasqan  tinkuqninkunata ima – nispa niwanku."
Willakuykuna maytu - Chanka Literatura 1 - 1° Secundaria - Quechua chanka,"Ñawinqupa kamachikuq mina tarisqan Warmam Antuku sutiyuq kasqa,  Amarur Kaprira sutiyuq runata  yanapakusqa, chaysi kawallunta  waqaychasqa, chay kuskatas  chukunta punchuntawan  hapichisqa, pukllay sunqu  kasqanpiñataq runapa chukunta  chinkapakusqa, chaysi Antukuqa:  – ¡Taytay, taytallay, tayta, patrun amarurpa  chukuntan chinkarqachini!"
Willakuykuna maytu - Chanka Literatura 1 - 1° Secundaria - Quechua chanka,"– nispan Wanka  Willka llaqtapa hichpallanpi wasin kasqanman  yaykurqun, Sachapiti, Uchkuspa chawpillanpim  wasinqa kasqa."
Willakuykuna maytu - Chanka Literatura 1 - 1° Secundaria - Quechua chanka,"Chay Kapriraqa ispañulkunapa  kamachisqan kamachikuqsi kasqa, paykunam  munaychakurqaku llapan ayllupa qichwa sumaq  allpankunapi, anti runakunaqa sallqa urqukunaman  qarqusqa karqaku."
Willakuykuna maytu - Chanka Literatura 1 - 1° Secundaria - Quechua chanka,"Antukuqa pusaq watayuqlla  kasqa, marqariqnin kaptinsi chaypi kuyakuywan  qatikuspan yanapasqa, paysi Wanka Willkapi  kaq Wanru, Palka, Akurya, Yawli, Muya huk  allpakunapapas apun kasqa."
Willakuykuna maytu - Chanka Literatura 1 - 1° Secundaria - Quechua chanka,"Ñawinqupañataqsi Anqarakunapa kamachiqnin  kuraka kasqa, chaymi churin willasqanta uyarispan,  makallaykun hinaspan: – ¿Imataq karqun churiy?,  ¿imaraykutaq chay hina mancharisqallaña  kachkanki?, ¿imaraykutaq waqachkanki?"
Willakuykuna maytu - Chanka Literatura 1 - 1° Secundaria - Quechua chanka,"–    nispan tapun, warmaqa nisqayhina: – Wanka  Willkapim Kurpus Risti nisqa raymipi taytachankuta  qipinankupaq, marqariqniy Amarur chunkuta  churachiwarqa, chaypi achka runa kasqanpi  kawallu qawanaykama, suwarqullawasqaku,  chaymi mana tarispay, manchakuymanta  ayqikamurqani qaqchu kasqanta qawarispay –  nipan willakun."
Willakuykuna maytu - Chanka Literatura 1 - 1° Secundaria - Quechua chanka,"Taytanqa: – ama llakiychu churillay, paqarinmi  rispay tayta Amarurwan rimanakusaq, kunanqa  mamaykitaña yanapakamuy – nispan kacharin."
Willakuykuna maytu - Chanka Literatura 1 - 1° Secundaria - Quechua chanka,"Paqarinnintintaqa, Ñawinqupaqa, churinta  hawkayachispa rimasqanhinas, allpankunamanta  Siqsa Chakaman uraykusqa, achkan runa  kamachisqankunawan kuska, tayta Amarurpa  maskaspan chay hinas Ichu mayuta chimpaspa,  patanta rispanku, yaqa tawa pacha yupayninta  purispanku runapa asinranman chayasqaku."
Willakuykuna maytu - Chanka Literatura 1 - 1° Secundaria - Quechua chanka,"Chaypis  intipas anchata kanchirimusqa, tayta Amarurpa  wasin kusi kanchapi, waytakunapa chawpinpi,  sachapa llantusqanpi  tiyakuchkasqa  hinaptinmi huk kaqnin  yanan runa imahinam  kuraka Ñawinqupa  watukamusqanta  willarqamun hinaspa    paywan rimanakuy  munasqantawan."
Willakuykuna maytu - Chanka Literatura 1 - 1° Secundaria - Quechua chanka,"Chay  niptinkum: – imatam suyanki  churiy, yaykuykachimuy,  qamqa marqariy masiy  kasqantaqa yachankim,  Antukuchapa marqariqninmi  kani, paytam anchata kuyani – nispan anyaq tukun."
Willakuykuna maytu - Chanka Literatura 1 - 1° Secundaria - Quechua chanka,"Ñawinqupaqa Kaprirapa qayllanman yanapasqan  punchuwan apaykachikun, chaypi rimakuykuspan,  qunqurikuspan yupaychanan kachkaptin,  Amarurqa: – ama chaytaqa kunpari ruraychu,  qampas ñuqahina kay allpakunapi kamachikuqmi  kanki, haykapipas hamuptiyki kay wasipiqa allin  chaskisqam kanki – nispan tapun: – ¿imaraykutaq  watukarqamuwanki?"
Willakuykuna maytu - Chanka Literatura 1 - 1° Secundaria - Quechua chanka,"– nispanmi, huk qirupi  ispañamanta apamusqanta rahuta upyananpaq  quykun."
Willakuykuna maytu - Chanka Literatura 1 - 1° Secundaria - Quechua chanka,Ñawinqupaqa tumpa qasiña: – tayta  Amarur churiy Antukucha marqarisqaykipa Wanka  Willkapi chukuyki Kurpus Kiristipi chinkachisqanraykum  pampachanayki mañakuq hamurqani – nispan  willan.
Willakuykuna maytu - Chanka Literatura 1 - 1° Secundaria - Quechua chanka,"Ama llakichkaychu, yachanim mana  munasqanpi chinkachikusqantaqa hinaspapas  taytachapaq llamkasqaypim karqa, ñuqapaqqa  achkam chukuykuna kachkan, ichaqa kayqa huk  quri sintayuqmi karqa, chaywanpas Antuchataqa  kaypi yanapawananpaq aparqamuway, churiytahina  kuyasqaytaqa yachankiñam – nispan tukuykun."
Willakuykuna maytu - Chanka Literatura 1 - 1° Secundaria - Quechua chanka,"Ñawinqupaqa allin sunquyuq tayta Amarur  qawachikusqanmanta: – tayta Amarur  kuyapayakuyniyki hatunmi, chayraykum kunan  ancha runapa kuyasqan llimpita riqsichisqayki,  kayqa achka chaninniyuqmi, ñuqalla riqsisqaypim  achka kachkan."
Willakuykuna maytu - Chanka Literatura 1 - 1° Secundaria - Quechua chanka,"Tayta Amarurpaqa ñawinkunapas  hatunta pinkirikurqunraqsi, imapas mana qaway  atina rikusqahina kaptin hinaspam rikranwan  makallaykuspan, makinwan Ñawinqupapa  rikranta hapispan: – qamqa wawqitahina  kuyasqaytam yachanki, kunanmi kay kamachikuy  sintata, qampaqpas rurachipusqayki, chaywan  kuskanchikhina atiyniyuq kamachikunanchikpaq  – nispan nisqa."
Willakuykuna maytu - Chanka Literatura 1 - 1° Secundaria - Quechua chanka,"Paqarinninmanqa atiyniyuq  kamachikunanchikpaq Ñawinqupawan kuska    kuskataqmi Wanka Willka llaqtapa imapas sutinpas  yuyayninqa qillqakusqan karqa, ñawpataqa  Anqarapa patman Siqlla sutillawan riqsisqa  karqa."
Willakuykuna maytu - Chanka Literatura 1 - 1° Secundaria - Quechua chanka,Chay kulunya nisqapim Ispañapa qullqi  churananhina karqa chay llimpita rantikuspankum  achka qullqita tarispanku kamachikuq riyninkuman  apachiqku.
Willakuykuna maytu - Chanka Literatura 1 - 1° Secundaria - Quechua chanka,Ichaqa chayqa Anqara suyupi  runakunapa puchukayninpaq karqa.
Willakuykuna maytu - Chanka Literatura 1 - 1° Secundaria - Quechua chanka,"Minapi llamkasqay Waynallam mina llamkapakuq rinaypaq  karqani, chaykamaqa manataq ima tutayaq  machaykunallamanpas yaykurqanichu, ichaqa  muchuy pachapi kaspa, mana mikunaypaqpas  kaptin, llamkapakuyta maskarqani, chaypim  llaqtapi runa, mina llamkanankupaq runakunata  maskachkarqa, wasi punkun qichqanpim  huk willakuq rapita laqarqusqa, chaypim: –  Llamkaqkunatam maskani, huktam uchkuqta,  iskaytam uchkuq runa yanapaqkunata, chunkatam  lampawan llamkaqkunata, huktam kulluwan mina  harkachiqta– nisqa."
Willakuykuna maytu - Chanka Literatura 1 - 1° Secundaria - Quechua chanka,"Ñuqa mana haykapipas  minapiqa karqanichu, chakrallaypi urqun qasanpas  purikuq karqani, ichaqa yarqayrayku chay  kamachikuqman yaykurquni: – Rimakuykullayki  tayta, llamkapakuytam munachkani, ¿haykatataq  llamkasqayta chaninchawankiman?"
Willakuykuna maytu - Chanka Literatura 1 - 1° Secundaria - Quechua chanka,"– nispay,  runaqa asinlla allimanta qawariwaspan: –    ¿Manaraqpas llamkasqaykita qawachkanichu  hinaspachu chanintaña mañawanki?"
Willakuykuna maytu - Chanka Literatura 1 - 1° Secundaria - Quechua chanka,"Ima  hina llamkasqaykimanhinam llamkasqaykipa  chaninta qusqayki, ichaqa qallarinaykipaq  pichqa chunka intillam kanqa, chaymantañam  allin rurasqaykimanhina aswan chaskisqaykiqa  mirakunqa – nispan niwan, ñuqaqa yuyaychakuni:  – chakrallapipas yaqa kaytaqa chaskiymanmi,  ichaqa chakrapi manam llumpay llamkay  tarikunchu – sunqullaypi rimapakuni."
Willakuykuna maytu - Chanka Literatura 1 - 1° Secundaria - Quechua chanka,"Runaqa  chayta qawaspanmi: – ama llakichkaychu,  minapiqa mikuytaqa allintam qarasunki, hinataq  llamkanayki pachatapas qusqayki, samana  punchawkunapipas aylluyki qawamunaykipaq  kacharisqaykim, sichus mana llamkay tukusqanpi  tukunakama qipaspapas, chaymantaqa huk  chanintam qupusqayki, chaywanqa aswan  huñuchatañam qullqiykita qawanki – nispa  kunawan."
Willakuykuna maytu - Chanka Literatura 1 - 1° Secundaria - Quechua chanka,"Ñuqaqa chay nisqanwanqa allinchiki  nispay sutiyta qillqachikuni, chay tukuyta: –  mincham minaman hukkunapiwan ripusun, kay  wasipi chunka suqtayuq pachapi tarikunayki, mana  chayqa saqirqusqaykikum – nispa niwan."
Willakuykuna maytu - Chanka Literatura 1 - 1° Secundaria - Quechua chanka,"Nisqan  pachallapim huk wayqapi iskay qatachantin  suyarqani, hina pachallapitaq huk runakuna  chayarqamunku, wakin riqsisqay qarikuna kasqa,  paykunata qawarispay tumpa hawkaña tarikurqani."
Willakuykuna maytu - Chanka Literatura 1 - 1° Secundaria - Quechua chanka,"Yaqa punchaw  puchukaytaqa umniwus  nisqanman qispispa, yupasqa  tiyanallapi tiyachiwanku  hinaspa minaman riniku,  achikyaytañam kampamintu  nisqan wasikunaman  chayarqaniku."
Willakuykuna maytu - Chanka Literatura 1 - 1° Secundaria - Quechua chanka,"Chaypiqa  kamachikuqpa  yanapaqnin suyaspan huñupi niwarqaku, paymi:  –Kaypim samanaykichik wasiqa kanqa, kawituqa  kulchun nisqawanñam kachkan, qatallamantaña  chiripas – nispa niwanku, musuqmanta rimarispan:  – paqarinmantam llamkayqa qallarinqa, suqta  pachallapim mikuy wasiman rinaykichik, chaypi  mallaychakuspa, mina punkupi wasiman rinkichik,  chaypim lamparata qusunkichik, hinataq llamkana  pachaykichikta chaskinkichik, mina punkupi  llamkanaykichik pachawanña churakuspa  yaykunkichik, chaypim sapakamapaq punkuyuq  patakuna pachaykichik churanaykichikpaq  kachkan, kapatasmi imam ruranaykichikta  yachachisunkichik."
Willakuykuna maytu - Chanka Literatura 1 - 1° Secundaria - Quechua chanka,"Paqarinmanta samasqaykichik  wasimantam llamkaypaq pachasqaña rinaykichik,  kunanqa mikuykamuspaykichik samakuychik –  nispan kunawarqaku."
Willakuykuna maytu - Chanka Literatura 1 - 1° Secundaria - Quechua chanka,"Chay minaqa tarikusqa  ancha chiri urqukunapa chawpinpi, hichpallañam  riti urqunaqa kachkasqa, chaypim kintuchayta  urquykuspay paykunawan riqsichikuqhina    qayakurqani, tinkayta rurachkaptiymi anaq  pachapi quyllurcha llip niqta qawarquni hinaspam  chay haywarikusqay chaskisqa kasqanmanta  kusikuni."
Willakuykuna maytu - Chanka Literatura 1 - 1° Secundaria - Quechua chanka,"Minaman yaykuptiymi runa kayniy mancharikuspan  sampayarqun, manaña intipa akchikuyninta  qawaspa, yanallaña tuquta qawaspa,  kaskupa akchillanwanña purina kasqanpi,  qipaypi tutayaqwanpas mancharisqani, yaqa  chawpi punchawkama umaypas muyuwarqa,  sunquypas chay qillaypa asnayninta millakurqa,  chaymantañam sinqaypas yachakarquspan,  manaña chay asnaytaqa  musyarqañachu."
Willakuykuna maytu - Chanka Literatura 1 - 1° Secundaria - Quechua chanka,"Llamkaypaqmi kapatas  ruranayta minkawan: –  Kay uqi rumikunam qillay  miniral nisqan, chaytam kay  chumpi rumikunamanta  rakisun, kay uqitan chay  karruchaman churkuspa wak chaqana punkukama  apaspa chayman tiksasun, kay allpayuq rumikunata  huqarispa, wak qipa muyuypi hatun qaqa uchku  kachkan, “desmonte” sutiyuq, chay nisqanman  chaqasun, icha sumaqllatam asuykusun chayqa  mana imapas harkanayuqmi kachkan hinaspam  kay llamkanaykichik kuchutaqa pampachata    rurankichik– nispa kamachiwanku."
Willakuykuna maytu - Chanka Literatura 1 - 1° Secundaria - Quechua chanka,"Kukachata  akusparaqmi llamkayta hallarirqani, kapatas  kamachisqanta ruraspa karqaniku hinaptinmi  qunqaymanta wayra apaq “tubo” suquskuna  waqtasqahina uyarikun, llamkaq masiymi rumita  hapiykuspanhina rikchaq takayta kutichin hinaspam  musuqmanta takayqa anchakuykun tukunanpaqqa  wañuysanhinaña takamurqa, uyarispam llamkaq  masiy: – llamkaq masinchikmi chikipi kachkan, ¡haku  qawamusun!"
Willakuykuna maytu - Chanka Literatura 1 - 1° Secundaria - Quechua chanka,"–nispan kallpayta qallarin, siqanaman  qispispan wicharikun, ñuqapas qipanta qatini, chay  kimsa siqanata qispispaykun huk pata tuquman  chayarquniku: – ¿Maypitaq chayqa kachkan?"
Willakuykuna maytu - Chanka Literatura 1 - 1° Secundaria - Quechua chanka,"Kay  qichqan “nivel ” nisqapim… – nispan kallpan,  nisqanhinam iskay runakuna chutarayasqaku  hinaspam: –¿Imataq karqusunkichik?"
Willakuykuna maytu - Chanka Literatura 1 - 1° Secundaria - Quechua chanka,"– nispan  tapun, huknin runam yaqa wañuy patanpiña: –  mana llumpay wayra kasqanpim llamkarqaniku,    chaypiñataq puñusqa miyu samay “gas”  kasqa, chaymi yuyayniykutapas chinkarqachin,  musyarquspam kay chiminiya kasqanman  anchukamurqaniku, ichaqa huk masiykuraqmi  chay ukupi kachkan, paymi “tubo” qillay suqusta  takamurqa, chaypim saqirqamurqaniku –  nispan willawanku, chaymi llamkaq masiy mina  llamkaypiqa kusallaña yachayniyuq kasqa,  paymi wayrata kachaykamun, chay gas nisqan  waspirikunanpaq hinaspam: – haku qawaq ichapas  kawsachkanman – nispan, tubukunata waqtan,  chayqa mana kutichimunchu…huktawanmi  kallpawan waqtan hinasqapim hukchallata  kutichimun: – ¡Chayqaya kawsachkan!"
Willakuykuna maytu - Chanka Literatura 1 - 1° Secundaria - Quechua chanka,"– nispam  kallpan, huk suqus rakinan kaqpi hinalla wayrataqa  kachaykun, wayraqa anchatam qaparikuspan  lluqsichkarqa, chaywanqa allintañam samaytapas  atirqaniku, karuchaman akchiykuptiykuqa chaypi  huk runa tiyanpa yaqa yuyaynin chinkasqaña  kasqa, chaytam kallpaykuspayku rikrankunamanta  chay wayra lluqsimusqankama wantumuniku;  chay wayrata samaykusparaqmi runaqa  ñawillantapas kicharispan wayrata suquspan saman."
Willakuykuna maytu - Chanka Literatura 1 - 1° Secundaria - Quechua chanka,"Chaymantam huknin llamkaq masinkunawan  hukllawachirqaniku, chayman riptiykuqa huk mita  llamkaqkunapas chayarqusqakuña, ima hinam  wayrata kachaykuptiyku, paykunapa llamkananku  makinakuna manaña kuyuriptin, chaypi tubo    waqtasqanta uyarispanku wayra allichaqhinalla  hamurqusqaku."
Willakuykuna maytu - Chanka Literatura 1 - 1° Secundaria - Quechua chanka,"Huk kaqnipam kapatas  kasqanrayku qayanayuq kasqa, paymi yanapakuyta  mañakun: –Kay nivel  nisqapim, kimsa runa Gas  samasqankupi wañunayachkanku, utqayman  hampiy kamachiqta karuyuqta apamuychik,  yanapaqninkunapas sinkahinam kachkanku  – nispan qayakun."
Willakuykuna maytu - Chanka Literatura 1 - 1° Secundaria - Quechua chanka,"Pichqa tullminllamanta huk  machu maqta uruhina akchisapa karu qichqanta  rikurirqamun, chaypin hampi kamayuqkuna  hamusqaku, paykunam “oxígeno” nisqanta hinaspa  “inyección” nisqatawan kimsanman churanku,  ñuqaykupas tumpa sinkahinaña sayachkarqaniku  hinaspa hampiqkunaqa huk wayrahina hampita  samachiwanku, chay hinapin iskay kimsa kutikama  hachinyarquniku, chaywanqa chay sinkapakuy  chinkarqun, tumpa uma nanayllaña qiparqun."
Willakuykuna maytu - Chanka Literatura 1 - 1° Secundaria - Quechua chanka,"Chay tukuytam kimsan qarikunataqa hampina  wasimanña aparqaku, wakinpas wayrata  wichqaspanku llamkay tukuq ripurqaku,  ñuqaykupas hinalla qispinankunata llamkayniyku  tukunaykupaq uraykuniku."
Willakuykuna maytu - Chanka Literatura 1 - 1° Secundaria - Quechua chanka,"Llamkaq masiymi:  – mana chayaptinchikqa…imaya kanman  karqa, wañunmankupas karqa– nispan niwan,  ñuqañataq: – ¿Ima hinanpitaq maypi kasqankutaqa  yacharqanki?"
Willakuykuna maytu - Chanka Literatura 1 - 1° Secundaria - Quechua chanka,"– tapukuni, payñataq: – Ñuqaqa  walla wasipim (cuartel) kamurqani, chaypim  yachachiwaqku chayhina qayakuytaqa “morse”  nisqam, chaytaqa ima hinam takasqanchikpim  yachakun, sichus qapariqta waqtanqa chayqa  wichaypim, sichus huklla qapariq wakin upalla,  chayqa uraypim, chayqa rimayhinam, minapipas  chayta yachachiwanchikmi, ichaya wakillan  yachayta haypan."
Willakuykuna maytu - Chanka Literatura 1 - 1° Secundaria - Quechua chanka,"Ñuqaqa yachachiwananpaq  kunarqani, payqa: – allinllamantam imatapas  rurasun– nispan niwan."
Willakuykuna maytu - Chanka Literatura 1 - 1° Secundaria - Quechua chanka,"Chaymantaqa imatapas  yuyaywan ruraspay, kunan machuña kaspay  yuyarini…   Illarikuy Sallqapim ñuqaqa paqarirqani, uywakunapa  chawpin qayllapim mamay wachallawasqa, chaymi  uywakunapa kuyasqan, wayrapa sukasqanwan  yachachisqa kani, kuraq pukllanaykuna rumikunam  karqa, qatikachanay uywakunaqa karyawan,  sukulluway, kallpachinay wistukunaqa tutayaqpi  kaq kuchichakuna karqa, awqachinay uywapas  chakrapi wasichakuq apasankakunam karqa."
Willakuykuna maytu - Chanka Literatura 1 - 1° Secundaria - Quechua chanka,Chaytaqchiki “llamapa chankanpi misa uyariq”  niwaqku.
Willakuykuna maytu - Chanka Literatura 1 - 1° Secundaria - Quechua chanka,"Arí llamapa qipallanpi achikyaqpas,  tutayaqpas karqaniku, qipa wiñay wawqiymi  Amaru sutiyuq karqa, ñuqapa sutiytaq Chaski  karqa."
Willakuykuna maytu - Chanka Literatura 1 - 1° Secundaria - Quechua chanka,"Mamallaykuwanmi ñuqaykuqa wiñarqaniku,  chayrayku maqtayanaykukama mana hatusmanta  lluqsirqanikuchu, manam allillaqa yachay  wasimanpas yaykurqanikuchu."
Willakuykuna maytu - Chanka Literatura 1 - 1° Secundaria - Quechua chanka,"Mamaykum llapa  ima ruraykunata yaychaykachiwarqaku; llamakuna  uywayta, qatiyta, hampiyta, millwan rutuyta,  nakayta."
Willakuykuna maytu - Chanka Literatura 1 - 1° Secundaria - Quechua chanka,"Huk uywakunapas karqam  ichaqa ñuqaqa llamapa  uriwan kaspa, paykuna  anchata kuyawaspanku  qatiwaqku."
Willakuykuna maytu - Chanka Literatura 1 - 1° Secundaria - Quechua chanka,"Pacha  risqanmanqa, mamaykuqa  illarikuy ruranaykupaq  kunawarqaku: –  Warmakuna qamkunaqa ñam maqtakunaña,  allin kallpayuqñam kachkankichik, chaymi kimsan  huñu llamawan qichwaman sara qipipakuq  risun, kunanmi ñuqawan kuska risunchik, huk  pachakunaqa qamkunallañam rinkichik – nispan  niwanku."
Willakuykuna maytu - Chanka Literatura 1 - 1° Secundaria - Quechua chanka,"Ñuqaykuqa manam haykapipas  wasiykumantaqa asurikurqanikuchu, manataq  huk runakunawanpas llumpaytaqa rimanakuqchu  karqaniku, chaymi tumpata manchariq karqaniku:  – Mamay ¿maymantaq risun?, ¿karupichu chay  tarikun?"
Willakuykuna maytu - Chanka Literatura 1 - 1° Secundaria - Quechua chanka,"Mamayqa: –  aswan kay ushata nakaysiwaychik, aycha qipikusqa  rinanchikpaq, chitqallatam aparikusun, purispañam  may karu kasqantapas yachankichik – nispan  yanapanaykupaq niwanku."
Willakuykuna maytu - Chanka Literatura 1 - 1° Secundaria - Quechua chanka,"Ñam achikyay pachaña, waychawpas  waqarqamunñam: – Warmakuna hatariychik,  waskakunata wayqakunatawan hatun llamapi  churkuychik, intim hayparquwaspanchik,    purinanchikta harkawasun,  yarqaypas, yakunayaypas  chayllañam intuwasun, chirillapi  kaymanta karuchakusun  – nispan utqawanku."
Willakuykuna maytu - Chanka Literatura 1 - 1° Secundaria - Quechua chanka,"Ñuqaykuqa apanaykutaqa  chisimantaraqmi churasqallataña uywarqaniku,  chaytam llamakunaman churkuspa allin  watasqata qipichiniku hinaspa ñanman  qarquspa kimsaman mitanakuspa llamataqa  qatiniku, ñawpapim mamay chunka iskayniyuq  llamawan, qatiqninpi sullkay hina chunka  iskayniyuqwantaq, qipanta ñuqa chunka  pichqan llamata qatirqani: – ¡llama, haku, haku,  ama qipaychu – nispam siqulluta tuqyachispa  llamakunataqa qichwaman qatiniku, chawpi  punchawtaqa Lirkay llaqtaman chayaspayku  chaka chimpan uraypiña kuchuman haykuspa  mikunaykupaq samaykuniku."
Willakuykuna maytu - Chanka Literatura 1 - 1° Secundaria - Quechua chanka,Chayqa ichinaykupa  patanllanraqmi karqa.
Willakuykuna maytu - Chanka Literatura 1 - 1° Secundaria - Quechua chanka,"Mikuy tukurquspam  musuqmanta llamakunata kallpachiniku,  mamaymi: –Warmakuna wayqullantam risun  Urutu pampapim samaykusun, chaypiqa riqsisqay  runam kachkan, kanchankunapiqa allinmi qiwapas  wiñan – nispan willawanku."
Willakuykuna maytu - Chanka Literatura 1 - 1° Secundaria - Quechua chanka,"Ñuqaykuqa qatiylla  qatikuniku, chayhinam Urutu qichwamanqa  chayarquniku, nisqanhina huk runa kasqa,  qawarquwaspanku: –Mama Martina, ¿qamchu    kanki?, ¿icha pantarqunichu?"
Willakuykuna maytu - Chanka Literatura 1 - 1° Secundaria - Quechua chanka,"– nispan, mamayqa  tumpata pinqapakuspan:  – arí ñuqam kani  tayta, riqsinakusqanchik hawam anchuykamuni  kaypi samaykachiwanaykipaq – nispan nin,  runaqa: – allin hamusqa kaychik, ¿paykunaqa  wawaykikunachu?– nispan tapun, hinaspa: –  arí wawaykunam iskayninku – nispan kutichin,  chaymantaqa: –yaykukamuychik, ñuqapas  sapallaymi kaypi kani, puñuykunaypaqmi aschalla  mikuyta yanukurqani, kunan qamkunapaq huktaña  churasun – nispan mamaytaqa yanukunan  wasinman pusaykun, chaypi rimanakuspanku  kachkarqaku; ñuqaykuñataq llamaykuta  kanchaman chikuspayku, qipisqankunatapas  uraykachiniku hinaspa, chuqllu yanukusqanta  mikuspaña huk wasi niwasqankuman puñuq  sullkaywan riniku."
Willakuykuna maytu - Chanka Literatura 1 - 1° Secundaria - Quechua chanka,"Hukmanyasqam ñuqayku  mamayta sapallanta huk wasipi chursqayrayku  tiyaniku, ichaqa pisipasqa kaspayku, chay  pachalla wañuqpaq mana imatapas musyakuspa  puñurqusqaniku."
Willakuykuna maytu - Chanka Literatura 1 - 1° Secundaria - Quechua chanka,"Achikyananpaqqa mamayqa  rikchan rikchaylla, yanukuq  hatarisqaña, runaqa  kuskalla, miski simillawanña  rimapayaspan  tiyachkasqa, mamay  qawarquwaspanku pinqay  uyayuq – ¿warmakuna    allinchu puñurqunkichik?"
Willakuykuna maytu - Chanka Literatura 1 - 1° Secundaria - Quechua chanka,"–niwanku, ñuqaykuqa: –  arí mamay – nispa kutichiniku, chayta uyarispam,  mana imapas rikusqaykuta yachaspan – hawkaña  tiyarqa, icha ñuqaykum sunqunpi runawan  rimanakusqanta unancharqaniku, ichaqa  sapan warmi kasqan hawa manam imatapas  ninikuchu."
Willakuykuna maytu - Chanka Literatura 1 - 1° Secundaria - Quechua chanka,"Llamakunapi apasqaykuta musuqmanta  churkuniku, mallaychaykuspaqa Aqu Pampamanña  hukwaniku, mamayqa: – hukkamaña tayta Martin –  nispan makinta haywarin, payñataq kuyaykuspan: –  imaraq kanman ñuqawan qipakunaykipaq – nispan  nin, mamayqa: –chayqa manam kanmanchu,  iskay wawayuqmi kani, ichaqa hina hamuspaymi  watukamusqayki, kuyaq masiy kasqayki rayku tayta  – nispan puka uyayuqña karunchakun."
Willakuykuna maytu - Chanka Literatura 1 - 1° Secundaria - Quechua chanka,"Aqu Pampaman yaqa chawpi punchaw tukuyllata  chayarqaniku, chaypim mamay huk hatun wasiman  apawanku, chay wasiqa kasqa iskay kimsa  kanchayuq, chay kanchakunapa muyuriqnipim  chulla pirqayuq qatasqa wasikuna, chaypim  kuchupi samakuniku, hichpallanmanmi chay hatun  wasiyuq chayarqamun  hinaspan: – ¡Martina!"
Willakuykuna maytu - Chanka Literatura 1 - 1° Secundaria - Quechua chanka,"–  nispan mamaytaqa riqsirqun,  –¿Hayka watamantañataq  rikurirqamunki?"
Willakuykuna maytu - Chanka Literatura 1 - 1° Secundaria - Quechua chanka,"– nispan    tapupayan, mamayqa: – wañukunñam payqa  mamay – nispan kutichin, aswan huktawan: –  kunanqa iskay wawaykunawanmi sara astapakuq  hamurqani, chayhina kay kuchuchaykitachiki  ripunaykama manuykuwanki – nispan, Mamakuqa:  –Martinacha, wawayhinam kanki, mana  rikurisqaykipi anchata llakikurqani, ichaqa kayqaya  kunan kutirqapamuwanki– nispanmi kuyaykun  hinaspa: –¿Imallatataq apamuwarqanki?"
Willakuykuna maytu - Chanka Literatura 1 - 1° Secundaria - Quechua chanka,"– nispan  tapun, mamayqa: – Amaru, chay chitqan aychata  mamanchikman quykuy, payqa paya mamaykim,  marqariqniymi, paymi kurawan ulyuchiwarqa –  nispan willawan, chaymi ñuqapas: – mamallay  yupaychakuykikum ñuqaykum wawankuna kaniku  – nispay aychataqa qayllanman churarqamuni,  chaskiykuwaspanmi, hatun wasinman ripun;  ñuqaykuñataq away wayqakunawan  mastakuspayku puñunaykupaq kachkarqaniku."
Willakuykuna maytu - Chanka Literatura 1 - 1° Secundaria - Quechua chanka,Tutaña kaptin mamaypa marqariqninpa  yanapaqnin tawa qatakunata quwarqaku: –  kaywansi qatakunkichik – nispan.
Willakuykuna maytu - Chanka Literatura 1 - 1° Secundaria - Quechua chanka,"Paqarinninmanqa, qaspiy qaspiyllatam huk  runa chayarqamuwanku: – uku wayquman risun  saraymi chaypi suyachkan– nispan, mamayqa: –  chunka wayqa iskaypaq – nin, runaqa: – chayqa  llumpaymi mama, aswanchiki karuwanpas  astarqachimuyman, chunka iskayniyuqmanta    huk qampaq kanqa kimsan muyuqmanta huk  yapayuq– nispan niwanku, mamayqa: –hinachiki  kanqa tayta, ¿maypitaq chakraykiqa tarikun?,  runaqa: – Inka kuchu qichqallanmi, huk pacha  puriyllapim kachkan, yaqach tawa kutillatapas  astamunkichikman, mamayqa: – uraykuyqa manam  sasachu tayta, qipiwan qispimuyninmi sasaqa,  kimsallapaqchiki kachkaniku, sichus ancha killa  kaptinqa tutapipas huktawanchiki astamuymanku,  chawpi punchawtaqa llamakuna samachinaykum –  nispan nin, kunakuq runaqa: –  Chakrapiqa quqawmi  suyasunkichik, ama chaymantaqa llakichkaychikchu  – nispan rimanakuyta tukurqunku."
Willakuykuna maytu - Chanka Literatura 1 - 1° Secundaria - Quechua chanka,"Nisqanhinam pacha puriyllapi chakraqa kasqa  ichaqa, ñanqa ancha waqta wichayta uraykusqa,  chayarquspaykum chakrapi llamakunata away  wayqakunapi sara tupunaykukama wataniku,  chay tukunakamaqa llamakunapas allintam  qachukunata mikuykunku, churkusqañataq,  llamakunaqa kallpaylla wicharimunku,  minkakuqpa wasinman chayaspa, tawa chunka  llamamantaqa pichqa wayqa saram ñuqaykupaq  qiparqa, chaytaqa samanayku kuchuman  hatun wayqapi huñurquniku hinaspa kutiniku,  musuqmantam chayhinallata sarataqa astamuniku,  tutaykamunankamaqa tawa kutita qipirqamuniku,  chayhinataq saraykupas iskay chunka wayqaña  rikurirqun."
Willakuykuna maytu - Chanka Literatura 1 - 1° Secundaria - Quechua chanka,"Mamayqa qipan punchawtaqa niwanku  qamkunallañam astaq rinkichik, tupullantam  llamaman churkunkichik aswan churasqaqa  manam allinchu kanman."
Willakuykuna maytu - Chanka Literatura 1 - 1° Secundaria - Quechua chanka,"Iskay punchawpim chay  hatun chakramanta sarankuta astapurqaniku  hinaspa llamaykutaqa huk punchaw samachiniku,  chaykama mamayqa sarakunata, iskuyta qallarin,  chaytañataq lliklla qatakunapi masarquspan  chakichin."
Willakuykuna maytu - Chanka Literatura 1 - 1° Secundaria - Quechua chanka,"Minchanpaq runa kunakuwanku,  ichaqa aswan karumanta kasqa, chayta  mamay riqsisqa, chaymi chunka llamamanta  iskay wayqapaq karqaniku, chay nisqanhinam    sarata tutayanankama kimsa kutita rispayku  astamurqaniku, chay hinam llamkana karqa,  chayta kuti tikraspam, yaqa killata hayparqaniku."
Willakuykuna maytu - Chanka Literatura 1 - 1° Secundaria - Quechua chanka,"Chakichisqayku saratam kutachiq aparqaniku,  hina akupiña apanaykupaq, chaynasqa mana  sara llumpay llasawanankupaq, wakintaqa  quruntantinta hinataq aslla qarway sarakunata  kaspantinta haywarikuypaq aparqaniku."
Willakuykuna maytu - Chanka Literatura 1 - 1° Secundaria - Quechua chanka,"Chay  hinam killa tukuytaqa mamay tapuwanku: –  warmakuna, ¿maynintataq ripuyta munankichik?,  ¿uraynintachu icha hawantachu?"
Willakuykuna maytu - Chanka Literatura 1 - 1° Secundaria - Quechua chanka,"– nispa  nirqaniku, chayqa mana Martinchawan tinkunan  rayku, mamayqa ukullanpi musyasqaykuta  yachakuspan tumpata pukayaspan: – allinchiki  – nirqa."
Willakuykuna maytu - Chanka Literatura 1 - 1° Secundaria - Quechua chanka,"Paqarinninmanqa kusisqa llaqtaykuman  kutirqaniku…    Qiswa chakakuna simpaymanta  Kunqalla (Congalla) llaqtam Anqara suyupa  patman, qipa wiñaymantaraqmi tawan ayllupi  rakinakun, chay ayllukunam ima llamkaypaqpas  riqsisqalla, manam kayqa allpa suyuchakuychu,  aswanqa runakunam paqarimusqankumanta ima  ayllu kasqankuta yachankuña."
Willakuykuna maytu - Chanka Literatura 1 - 1° Secundaria - Quechua chanka,"Chay ayllukunam  Chanka ayllu, Anqara ayllu, Maqtu ayllu, Waras  ayllu."
Willakuykuna maytu - Chanka Literatura 1 - 1° Secundaria - Quechua chanka,"Hinam Kunqalla llaqtapas iskayman rakisqam  kachkan, hanay kaqpim Anqara– Chanka, uray  kaqpiñataq Mitmaqkuna (Kunchuku–Waras),  kay rakinakuyqa Kunqalla uray qichwanpim,  aswan patmanku hanan sallqapi tiyaq ayllukuna,  chaypas tawapitaq rakisqa kanku."
Willakuykuna maytu - Chanka Literatura 1 - 1° Secundaria - Quechua chanka,"Hunkinmi  Wanachin Ayllu, Rupas Ayllu, Qirkan Aayllu, Hanan  Waylla Ayllu."
Willakuykuna maytu - Chanka Literatura 1 - 1° Secundaria - Quechua chanka,"Llamkaypiqa lliwmi kamachikuqpa  nisqanta ruranku, mitanakuypi imapas kasqanta  qispichinku yanapakuspa ruranku."
Willakuykuna maytu - Chanka Literatura 1 - 1° Secundaria - Quechua chanka,Chiraw  hallariytas hatun kamachikuq wakin sullkan  kamachikuqkunata huñuykuspan: – Taytakuna  ¿Manachu chakanchikta  qawarqankichik?
Willakuykuna maytu - Chanka Literatura 1 - 1° Secundaria - Quechua chanka,"chayqa  lliwña paskakamuchkan,  ¡Yanqataq pitapas  manuyakurquchwan!,  ñam chay chakaqa yaqa  chunka watayuqña,  aswan musuqtañam  simpakuchwan –    nispan tukuykun, uyariqkunaqa chaymantas  rimanakunku, chaqwata rimaptinku, manas  allintaqa uyarikuytapas atisqakuchu, chaysi kuraq  tayta kamachikuq: –  ¡Upallaychik taytakuna!,  siqilla rimanakusun mana chayqa manam  maymanpas chayachwanchu, aswan hanan  ayllukunata willarqamusun, paykunawan kuska,  ñawpapihina llallinakuypi imapas kamachikuyta  wayralla rurananchikpaq – nispan rimanakuyta  siqinchan."
Willakuykuna maytu - Chanka Literatura 1 - 1° Secundaria - Quechua chanka,"Wakin runakunaqa makita huqarispañas  rimanankupaq mañakusqaku: – Tayta kamachikuq  ñuqayku Anastuwan hanay ayllukunaman rispa,  hamunankupaq kunarqamusaqku, chaypiña  kuska imatapas sumaq ruraypaq rimanakusun –  nin; hukkaqninñataq: – ñuqaykupas Alichantin  qichwa uray ayllukunata kay rimasqanchikta  willarqamusaqku, chayna nisqanchik punchaw  kaypi tarikunankupaq – nispa nirqaku; chaymi  kamachikuqpas: – ñuqaykupas chay imapas    llamkaypaq kaqkunata  rantipakamuchkasaqku  hinaspa upitu aqallatapas  miskiykachisaqkuña–  nispan kacharparin."
Willakuykuna maytu - Chanka Literatura 1 - 1° Secundaria - Quechua chanka,Chay  hinas rimanakuy tukuyta  nisqankuman sapakama  ripusqaku.
Willakuykuna maytu - Chanka Literatura 1 - 1° Secundaria - Quechua chanka,"Sallqa suyuman  rispas hatun urqu muqumanta huknin kamachikuq  waqranta waqaykachin, chaysi chayta uyarispa  muyuriqninpi kaq ayllukunaqa uyarisqaku: –Hanan  ayllu kamachikuqkuna uray kamachiy wasimanmi  qayasqa kachkankichik, chaypim qiswa chaka  simpaymanta rimanakusun, qawasqaykichik hinam  chakaqa wichiykamuchkanña!, ¡ama hina kaspa  uyariqkuna chay willakuyta, ichapas kamachikuq  illakusqa kaptinqa chayaykachinkichik!"
Willakuykuna maytu - Chanka Literatura 1 - 1° Secundaria - Quechua chanka,"–nispan  qayakuyta tukurqunku hinaspam Lirkay Qasa  muqupipas waqrata waqachispanku, runakunapa  uyariyninta rikchachinku, – ¡Kay hanay ayllu  kamachikuqkuna, uraypi kaq kamachikuqmi,  mincha punchawpaq qayakamuchkan,  chaypin qiswa chaka sinpaymanta rimanakusun,  chaypitaqmi ima hinam ñawpapi ima rurakusqanta  churanakusunchik!, ¡hinataq uyariqkuna  sichus kamachikuq illakuypi kaptin chayta  willaykapuwankichik!"
Willakuykuna maytu - Chanka Literatura 1 - 1° Secundaria - Quechua chanka,"Uray ayllukuna  willaqkunapas  chayhinata rurasqaku,  punchaw rakisqapaq  kamachikuqta  kunasqaku."
Willakuykuna maytu - Chanka Literatura 1 - 1° Secundaria - Quechua chanka,"Mincha  punchaw chayarquyta,  huñunakuy wasipi tawan  machu pukarukuna misata umachachkasqa,  alliqninpi uray kamachikuqkuna, ichuqninpiñataq  hanay ayllu kamachiqninkunas siqillapi tiyasqaku,  chimpankupiñataq kamachikuqkunapa  warminkuna, paykunapas siqillapitaq tiyasqaku."
Willakuykuna maytu - Chanka Literatura 1 - 1° Secundaria - Quechua chanka,"Lliwña chayamusqankupi Pacha Kamaqpa  sutinpi, misata tinkaykuspa, allin sunquta  watukuspa, huñunakuy qallarisqa."
Willakuykuna maytu - Chanka Literatura 1 - 1° Secundaria - Quechua chanka,"Pukarukunam  llapan ima rurana kasqanta umallapi hatallinku,  tawankum yuyaqkuna, tawan inti qawariqninpi  misayuqkuna kanku, chaymi kamachikuqkunata  ima ruraytapas yachachinku."
Willakuykuna maytu - Chanka Literatura 1 - 1° Secundaria - Quechua chanka,"Paykuna willakuyta  tukurquptinkus, umachaq kamachikuq: – taytakuna  qawasqaykichikhinam Uru Pampa Mayu hawanpi  kaq chakanchik llumpaytaña mawkayarqun,  chaymi mallki waskankunapas tipirquypaqña  kachkanku, rikrankunapi waskakunapas  lliwña chinkarqunku, chay hinapi manaña  Aqupampaman chinpanapaq allinñachu, yanqam  pipas chayninta atipakusqanpi wichiykurqunman,  ayllunchikkunam chaypiqa chikipihina tarikunku    – nispan qallarisqa, chaypis hanay ayllukunapi  umachaq kamachikuq: – hanay ayllukunapa  sutinpi llapaykichikta rimakuykullaykichik, arí  kaytaqa ñam willakurqaniña imaynam alma  Kusi asnuntin wichiykusqanmanta pacha,  kunanqa allinpaqchiki kay huñunakuy kachkan,  musuqmantaña chakanchiktaqa tiqsikusun – nispan  tukun."
Willakuykuna maytu - Chanka Literatura 1 - 1° Secundaria - Quechua chanka,"Uray ayllukuna kamachikuqpas: – taytakuna,  llapaykichikta napaykamuykichik, arí ñuqaykupas  ñam rimanakunikuña, chakataqa musuqmantañam  awakusunchik, aswan kaypiqa imam  apamunanchiktaña mitanakusun, hinaspapas    chimpan Inka Kuchu ayllupas chaypaqqa  mikuytas iskay punchawpaq ruranqaku, hichpan  Allpas ayllupas sacha qirukunata qumunqaku,  ninakusqanchik punchawpaq chayachimunqaku–  nispan willakuntaq."
Willakuykuna maytu - Chanka Literatura 1 - 1° Secundaria - Quechua chanka,Kunqallapi kamachikuqsi:  – ¡May hina allimi kuyasqaykuna allin sunqu  kayqa!
Willakuykuna maytu - Chanka Literatura 1 - 1° Secundaria - Quechua chanka,"¡chayqaya llapan ayllunchikkuna  makinkuta churachkanku, ima hinam ñawpapi  karqa, chayhinaqa imam apamunapaqña  minkanakusun!"
Willakuykuna maytu - Chanka Literatura 1 - 1° Secundaria - Quechua chanka,"Chaypis Pukaruqa: – tawapim  kaytaqa rakinanchik, hanan ayllukunam qiswa  ichuta apamunqaku hinaspa qiñwa mallkipa  siqi tullunkunata, uraypi kaq ayllukuna chaka  sayachina kullukunata hinaspa qaqapi watana  pukullukunata aspinqa; hukninñataq paqpa  waskakunata ruranqa, wakintaqa chimpa  ayllukunapas yanapakuyninta chayaykachimunqa,  kaytaqa llallinakuytahinam llamkasun – nispan  nisqa."
Willakuykuna maytu - Chanka Literatura 1 - 1° Secundaria - Quechua chanka,Chayqa yachasqahina kamachikuy kasqa.
Willakuykuna maytu - Chanka Literatura 1 - 1° Secundaria - Quechua chanka,Chay tukusqanpis: – ¿Ima pachapaqmi kaytaqa  nichkanchik?
Willakuykuna maytu - Chanka Literatura 1 - 1° Secundaria - Quechua chanka,"–nispan huk kaqnin kamachikuq  tapukusqa, hinaspam: – huk killamantachiki  hallarisun chaykamaqa apamunanchiktam  allichakunanchik – nispan kamachikuq  tukuykamusqa."
Willakuykuna maytu - Chanka Literatura 1 - 1° Secundaria - Quechua chanka,"Huñunakuy tukuytaqa sapakama  ayllunkunaman kutispanku, llapan ayllunkuwan  nisqankuna allichakamunku."
Willakuykuna maytu - Chanka Literatura 1 - 1° Secundaria - Quechua chanka,"Iskay hanan ayllukunas  ichuta rutumuspa qiswa ruranankupaq kasqaku,  paykunas Chawpikalla urquta rispanku, qiswa  ichuta rutumusqaku, chayta harawikusparaq mayu  qucha patanman chayachimunku, chaypi yakupi  nuyuchispanku qiswa waskakuna tuykunankupaq,  chayqa kasqa llapan ayllupi kaqkunapa ruranansi,  uñay hatunsi chaytaqa mitanakuspa rurasqaku."
Willakuykuna maytu - Chanka Literatura 1 - 1° Secundaria - Quechua chanka,"Hinataq iskay hanay ayllukunaqa qiñwa mallkipa    llañun, siqi, suni kaspinkunata pallamunankupaq  kunanakusqaku, chayta pachapa manukuynin  qusqanwan, achkata pallamusqaku; chayqa   chakapa rikrankuna, patankuna, pampan   qiswa kawchukuna ruranapaq,  pallasqata   llantullapi parquspa killapi suyachisqakuña."
Willakuykuna maytu - Chanka Literatura 1 - 1° Secundaria - Quechua chanka,"Uraypi kaq ayllukunapas manas qipakunchu,  iskay ayllukunam yunkayuq chaypi anchatam  paqpakuna wiñan, chaymantam qaytuta  hurqumunku; paqpakunata rutuspam quchapi,  mayupipas yaqa ismunankama nuyuchinku  chaymanta waqtaspanku mikuyninta taspinku,  chaypim qaytullanña qipakun, chayta tinkispam  kawpuspa waskakunata simpanku, chaypiqa  uñantin hatunkunam yanapakunku."
Willakuykuna maytu - Chanka Literatura 1 - 1° Secundaria - Quechua chanka,"Hinaspaqa  iskay qatiq ayllukuna mawka chaka paskananku  karqa, hukninkas chaka karkaqninkunata  kuchusqaku, chayña chakaqa mayuman    siqaykun, uraypiñataq waskawan patanman  mana mayu qachachakunanpaq astamunku  hinaspam chaka harkanan pukullukunata kikin  qaqa qawakunankama aspipayanku, chaymanmi  kullukunata punchaw nisqankupi sayachinqaku,  hinas chimpa Aqupampapi kaq Inka Kuchu  ayllukunapas  churakusqanku yanapakuyninkuta  sachakunapa mallkinkunapa chaka pampan  sayay kulluchakunata allichasqaku, hinaspataq  Allpasmanta raku kulluyuq sachakunata  kirmawan hichpallamanña aparqamusqaku."
Willakuykuna maytu - Chanka Literatura 1 - 1° Secundaria - Quechua chanka,"Nisqanku punchaw chayarqamuptinmi llapan  Kunqallapi ayllu tiyaqkuna raymipi hina chaka  pampapi tarinakunku, sapakamam ayllukuna  harawikuspanku chayamunku, tawan suyumanta  hinaraq, llapan minkakusqanta chayachimuspa."
Willakuykuna maytu - Chanka Literatura 1 - 1° Secundaria - Quechua chanka,"Hallarinankupaqmi llaqtapi kaq misayuq, mayuman    chaka harkaq qaqakunaman haywarikun, chay  allin chaskisqa kaptinña llamkayta qallarinku;  sapakamataqmi pachaman kintukunku, tinkanku  iñisqankumanhina pukupankupas, chaka  sayachiqkunam raku kullukunata sayachispanku  qaqayta panparqunku, qipanpi kaq watana  kullukunatapas qaqa uchkusqankupi harkachinku,  chayqa tawam kanku sapakama rurayniyuq,  chaykamaqa qiñwa mallkikunata pampapi  tuykunku; kay rurayqa hatun kallpapaqmi chaymi  chaywanqa tawan ayllukunaña sapakama  mayu  chimpanan sayayninta qiñwapa tullunkunata    simpanku muyuspa muyuspa chaytaqa  rurasqaku."
Willakuykuna maytu - Chanka Literatura 1 - 1° Secundaria - Quechua chanka,"Chay tukurquspaqa chay raku raku  waskakunatam, llañu waskakunawan mayu  hawanta chimpachinku, chayñataq watana  kullukunapi hapichispa tiquspa watanku,  ñawpaqtam pampankunata tinkispa churanku,  chaymantaq rikrankunata chakanku, chay  pichqan waskata tiquspañam, pampan awayta  ruranku, risqanmanhinañataq qichqankupi  rikran waskata pampa patan wasakunatawan  qiswakunawan awanku, chayqa puriqkuna chaka  kuyuriptin mana wichiykunankupaqmi."
Willakuykuna maytu - Chanka Literatura 1 - 1° Secundaria - Quechua chanka,Llapa ima  apasqankum yaqa ima kamaslla.
Willakuykuna maytu - Chanka Literatura 1 - 1° Secundaria - Quechua chanka,Chaka simpay  tukuytaqa chimpachiy qachwataraq ruranku  takispanku raymichakunku.
Willakuykuna maytu - Chanka Literatura 1 - 1° Secundaria - Quechua chanka,"Willka llaqtapi sipinakuypi ayllu runapa kutichiynin Chilimanta hamuq runakunawan  awqanakuptinchiksi, Limamanta achka wallakuna  hamusqaku, paykunas yaqa tawa waranqa runa  kasqaku, anti suyupiñataq tayta Kasiriswan aslla  ayllu runakuna, kamachiyninpi purispa, Piru mama  suyuta awqanakuypi nanachikusqaku."
Willakuykuna maytu - Chanka Literatura 1 - 1° Secundaria - Quechua chanka,"Chay pachallas urqunapi ritipas, chilinupa  kawallukunapa purisqanwan llikikusqaku,  mayta chayta chayaspankus llapan runa  tarisqankuta sipiqku."
Willakuykuna maytu - Chanka Literatura 1 - 1° Secundaria - Quechua chanka,"Hatus wasikuna suwasqa,  tiyaq runankunapas maqasqa kamisqa hinaspa  wañuchisqa kasqaku."
Willakuykuna maytu - Chanka Literatura 1 - 1° Secundaria - Quechua chanka,Chayhinam kawra michiq  aya takipa waqasqanpihina qunqaymanta: –  ¡panran!
Willakuykuna maytu - Chanka Literatura 1 - 1° Secundaria - Quechua chanka,"– nispan tuqyarqamuq chaywan wañuyta  apamuqku, chilinukunam chaytaqa rurasqaku."
Willakuykuna maytu - Chanka Literatura 1 - 1° Secundaria - Quechua chanka,"Kayqa mana imapas hukuq, mana sunquyuq,  sipiylla sipiq, yawar mayuta saqispan mana  huchayuqkunata wañuchispan puriqku, chayqa    ayllu runakunapa sunqunpi piñakuyta, wañuy  tarinankukama rikcharichiq."
Willakuykuna maytu - Chanka Literatura 1 - 1° Secundaria - Quechua chanka,"Willkaqa huk qatinakuq qasakunapa sikinpi  tiyaqmi, chayqa urqukunapa muyurisqan, ayllu  runankunaqa uywa michiylla rurayniyuq, mana  hukkunataqa ruraqkuchu."
Willakuykuna maytu - Chanka Literatura 1 - 1° Secundaria - Quechua chanka,"Chay llaqtachaqa  Wanka Willkapa patmanmi, chayqa kimsa chunka  waranqa taktipa karunchasqanpim tarikun."
Willakuykuna maytu - Chanka Literatura 1 - 1° Secundaria - Quechua chanka,"Chay pachaqa manam awqanakuypa waqran  waqasqanpas chayasqachu, manam qinankupa  takiynintaqa pisichirqachu."
Willakuykuna maytu - Chanka Literatura 1 - 1° Secundaria - Quechua chanka,"Kawsakuynin,  kusikuyninpas umankunallapi, ayllullanpi churasqam  karqa."
Willakuykuna maytu - Chanka Literatura 1 - 1° Secundaria - Quechua chanka,"Chilimanta awqa wallankunas Wanka Willkaman  chayarqamusqaku, chaytas pirwanukuna  suyachkasqaku, ichaqa mana allinta    unanchakuspanku Willkanta asukusqaku, chayman  chayaspankus lliwta kañarqurqaku, hinaspa iskay  chunka waranqa uywakunata aparikusqaku."
Willakuykuna maytu - Chanka Literatura 1 - 1° Secundaria - Quechua chanka,"Willka  llaqtapi wañuy kasqanqa ancha manchakuypaqsi  kasqa, manas chaypi tiyaqkunaqa imatapas  musyasqakuchu,  qunqaymantas urqukunamanta  millay runakuna uraykamun, hatun  kuchunakunawan runakunata wañuchisqaku,  wakinkunaqa urqukunaman ayqinanpaqsi  kasqaku, chaykunataqa Wala tuqyaqkunawansi  karumantapas wañurqachisqaku."
Willakuykuna maytu - Chanka Literatura 1 - 1° Secundaria - Quechua chanka,"Wakin  qipakuqkunaqa nina hawanpis  wañullasqaku,  mana llakipayakuyninkuta tarispanku."
Willakuykuna maytu - Chanka Literatura 1 - 1° Secundaria - Quechua chanka,"Chaypis machu payakuna, warmachakuna,  warmikunapas, mana amachakuyta atispanku  mana allinkunatapas chaskisqaku, chilinukunaqa    asikuspankus Willka llaqtataqa ruparqachisqaku."
Willakuykuna maytu - Chanka Literatura 1 - 1° Secundaria - Quechua chanka,"Willka llaqta hichpallanpis huk uña hatus kasqa,  chaypim Pitru sutiyuq maqta maman ñawsawan,  chunka tawayuq watanpi paninwan kuska  chaykunata qawasqaku."
Willakuykuna maytu - Chanka Literatura 1 - 1° Secundaria - Quechua chanka,"Kasqankumantas mana  ima rurayta atispan, ima hinam pichqa pachak  uywankunata apakusqankuta qawasqaku."
Willakuykuna maytu - Chanka Literatura 1 - 1° Secundaria - Quechua chanka,"Paypa  ayqikunanpaq pachaqa kasqas, ichaqa mana  mamanta saqirquyta atispan, chay hinallapi  sayasqa, paninpa mamanpawan wiqinkunata  samachispan."
Willakuykuna maytu - Chanka Literatura 1 - 1° Secundaria - Quechua chanka,"Chay hina kasqankupis iskay  chilinukuna wasinkuman chayarqamun, Pitrupa  mamanpa paninpa qayllanpi sayaykuspan  tapun: – ¿Imatam munankichik?"
Willakuykuna maytu - Chanka Literatura 1 - 1° Secundaria - Quechua chanka,"– nispan,  paykunaqa asikuspankus: – chay warmicha  quwanaykikutam munaniku– nispanku qacha    ñawiwan qawaspanku kasqaku."
Willakuykuna maytu - Chanka Literatura 1 - 1° Secundaria - Quechua chanka,"Pitrupa anchata  piñapakurquspan kaspita hapiykuspan: –  ¡Uywaykunata aparquptiykichik mana imatapas  nirqaykichikchu, ichaqa paniytaqa manam  hinallaqa hapinkichikchu!, ¡wañusqa kaptiyñachiki  chayqa kanman!– nispan anyarqusqa."
Willakuykuna maytu - Chanka Literatura 1 - 1° Secundaria - Quechua chanka,"Chay chili wallaqa asikuspan, tuqyaq  wañuchinanwan: ¿Manachu hinaspa paniykita  quwanki?"
Willakuykuna maytu - Chanka Literatura 1 - 1° Secundaria - Quechua chanka,"– nispan tuqyarqachin, hinaspa huk  ¡ay!– niqta uyarikun, Pitruqa suchukusqas hinaspa  mamanta qawaykuptinqa yawarllawanña  kachkasqa, chaysi kaspiwan chilinuman kamaykun,  ichaqa huk puriq masinsi yanapaq yaykun,  iskayninkumantaña, Pitrullataqa tuksiparqusqaku,  umapi waqatarquspañataq chayllapi yuyay  chinkasqa qipakusqa."
Willakuykuna maytu - Chanka Literatura 1 - 1° Secundaria - Quechua chanka,"Chay qipantas sipasllataqa  munasqakuta rurasqaku, chay tukuspañataq  wañurqachispanku wasinta kañaykuspanku  ripukusqaku."
Willakuykuna maytu - Chanka Literatura 1 - 1° Secundaria - Quechua chanka,"Isqun punchaw qapaq sitwa killapim chilinukuna  Kunsipsiyun  llaqtapi pirwanukunawan llallichikurqa,  chaypim mana llallichikuyta munaspanku runata  wañuchispa wañuyta maskarqaku, ichaqa pirwanu  runakunam chay walla wasinkuman yaykuspanku  qayllamanta wañuchirqaku, kamachikuqninmi  kasqa huk waynalla runa, paymi isparanta hapispan  usqullaña ñawpaqta rirqa."
Willakuykuna maytu - Chanka Literatura 1 - 1° Secundaria - Quechua chanka,"Chay hinapim llapan  chilinukunata wañuchiypi richkarqaku hinaptinmi  hukkaqninta riqsirquspan, kikin runa kayninta  churaspan: – ¡Ama paytaqa wañuchiychikchu!"
Willakuykuna maytu - Chanka Literatura 1 - 1° Secundaria - Quechua chanka,– nispan harkasqa hinaspa chay chilinu runawan  qawachikuspan: – ¿Ñuqataqa riqsiwachkankichu?
Willakuykuna maytu - Chanka Literatura 1 - 1° Secundaria - Quechua chanka,"– nispan hukninqa umallanwan –manam nin  – ñuqam kani chay masiykiwan uywankunata    suwaspayki, mamanta wañuchirqanki hinaspa  panintapas hapirquspaykichik wañuchisqaykichik,  wañusqa kasqanta iñispa saqirqusqaykichik,  chaymanta pacham maskarqaykichik, kayqaya  tarirquyki, ¿maypitaq kuskachaq masiykiqa  kachkan?"
Willakuykuna maytu - Chanka Literatura 1 - 1° Secundaria - Quechua chanka,"– chilinuqa manchakuymanta  pitukuspan pampachananta mañakun hinaspapas  qunqaymanta sayarispan amachakuspan  maqtataqa yaqalla sipirqun, ichaqa payqa  allintañam awqanakuyta yachasqa, chayrayku  hukkaqninpi sunqunpi kuchunawan tiparqun  chaywan wañurqachin, hinaspan: – ¡Kayqaya  aylluykunapa yawarninmanta chaninchakuniña!,  ¡kunanqa wañunaykamam chilinukunata  awqakusaq – nispan qipasqa."
Willakuykuna maytu - Chanka Literatura 1 - 1° Secundaria - Quechua chanka,"Chaymi Pitruqa  Sikaya nisqanpi, huk awqanakuypi wañukullasqa,  llaqtanrayku, mama suyunrayku, llapan runa  masinrayku kawsaynintapas quykuspan."
Willakuykuna maytu - Chanka Literatura 1 - 1° Secundaria - Quechua chanka,"Kawsay uywaymanta willakuy Kawsay uywaymanta willakuy  Taqa Sarapa llakisqan Wanchuy ayllupim iskay irqi warmakuna sara  iskuypi pukllastin rimanakuchkasqaku, sara uyway  yachasqankuta tapunakuspa llallinakusqaku,  piñanakuspankus: – ¡Ñuqaqa chaytaqa aswanmi  yachani!"
Willakuykuna maytu - Chanka Literatura 1 - 1° Secundaria - Quechua chanka,"Hukninpas: – ¿Hinaspaqa imaraykutaq  qampa saraykiqa chusu chusulla qispimurqa?,  ¿Chaychu qampaq kusa sara uywasqayki kanman?"
Willakuykuna maytu - Chanka Literatura 1 - 1° Secundaria - Quechua chanka,"– nispan kutichisqa, chay hinallas warmakuna  manaña chay kaminakuyta tukuspanku, pampapi  pukllasqankutapas qunqaspa, yaqa sikunakuypiña  kasqaku."
Willakuykuna maytu - Chanka Literatura 1 - 1° Secundaria - Quechua chanka,"Tumpa karumantas machu taytanku uyarispan  qawamusqa, paysi amachaqrayku asuykusqa  hinaspan: – ¡Warmakuna ¿Imamantataq  kayhinataña kaminakuchkankichik?, !"
Willakuykuna maytu - Chanka Literatura 1 - 1° Secundaria - Quechua chanka,"Huknin warmaqa: –manam tayta awqakunikuchu,  ichaqa kay wawqiymi ¡Ñuqam sara uywaytaqa  allinta yachani, qammantaqa nisqanpim, kay  hinata ruraniku!"
Willakuykuna maytu - Chanka Literatura 1 - 1° Secundaria - Quechua chanka,"– nispan nin; chaymi machuqa  warmakunapa sunqun tiyachinanrayku: –  Kuyasqay warmakuna, sara uywaypi wakintaqa  ñam ayllu yachachiwanchikña, ichaqa kanraq  yachaykuna pakasqahina kasqan, ¡mama  saram kay hina kaptiykichik llakisqa kachkan!,    chaymanta uyariyta ¿Munankichikchu?"
Willakuykuna maytu - Chanka Literatura 1 - 1° Secundaria - Quechua chanka,"Chaysi warmakunaqa: – anri tayta willariwayku –  nispanku muqun qayllanpi tiyakusqaku, taytakuqa  allinta umanta aywirispanraqsi hallarinanpaq  yuyaymanakun: – Willkaykuna  mama saraqa  pachakamaqpa unanchasqanmi, ñawpa  taytanchikpa kawsay uyway tarisqanmi karqa."
Willakuykuna maytu - Chanka Literatura 1 - 1° Secundaria - Quechua chanka,"Ñawpa pachapis runaqa kawsay uywaypaq  mana yuyayniyuqchu karqa, maytapas mikuy  maskaq rispanku, tarisqallanta mikuqku, chay  tukurquptinqa huk suyukunamanña hukwaqku."
Willakuykuna maytu - Chanka Literatura 1 - 1° Secundaria - Quechua chanka,"Chay hinapis chiki pacha ancha parayuq kasqa,  runakunaqa mikuy huñusqankuta apaykuspankus  machaypi waqaychakusqaku, tiyasqanku mana  llumpay qacha kananpaqsi pichakusqaku, machay  hawaman qupata wischusqaku, chay qupapis  usuchisqanku rurukunapas kasqa."
Willakuykuna maytu - Chanka Literatura 1 - 1° Secundaria - Quechua chanka,"Parakuna  samaytas machaymanta lluqsimuspa, qupa  qutupi kawsaykuna ikllirqamusqanta rikusqaku."
Willakuykuna maytu - Chanka Literatura 1 - 1° Secundaria - Quechua chanka,"Chayta qawaspankus imanmanta sara wiñaqta  riqsisqaku, allin yachay tarinankupaq kikinkuña  sarapa rurunta panpasqaku, chaypas ikllirqamusqa,  chaymanta pacham runakuna kawsaykunata  uywayta yacharqaku."
Willakuykuna maytu - Chanka Literatura 1 - 1° Secundaria - Quechua chanka,Warmakunaqa: – ¿Manachus  chaykama chakra rurayta yacharqaku tayta?
Willakuykuna maytu - Chanka Literatura 1 - 1° Secundaria - Quechua chanka,"– tapukun, machuchaqa: – manam, sallqapi,  sachapi kikillanmanta wiñasqanmanta huqariqku,  manam tarpuytaqa yacharqakuchu."
Willakuykuna maytu - Chanka Literatura 1 - 1° Secundaria - Quechua chanka,Chaymi kay  pachapi tarpuy yachasqanchik ichaqa mama  pachapas kawsay uywaytaqa yachachiwanchik.
Willakuykuna maytu - Chanka Literatura 1 - 1° Secundaria - Quechua chanka,"Hinas huk runa mana tarpuy yachasqanta  ñakaspan puñusqa, musquyninpis huk sumaq  warmi rikurirqamusqa, paysi ima hinam muhu  akllana, tarpuspa llamkay ruranamantapas  yachachisqa: – ama llakisqaqa kaychu ñuqam  mama sara uywaytaqa yachachisqayki; muhu  hurquypi umachanta wallpapaq, sikintaqa  kamchapaq, icha kutapaqpas, chawpinmantam  muhupaq sumaqllata iskunchik."
Willakuykuna maytu - Chanka Literatura 1 - 1° Secundaria - Quechua chanka,Chay iskusqatam  tarpunapaq rikchachispa kusichinanchik – nispa  nisqa.
Willakuykuna maytu - Chanka Literatura 1 - 1° Secundaria - Quechua chanka,"Runaqa rikchasqapas kanman hinas: –  mamallay hinaspaqa, ¿imahinatataq sara muhuta  kusichina – nispan tapukusqa, warmiqa asinllas:    – lliklla hawanman churaykuspam chaypi kusillata  rimapayana, “mamallay mama sara rikchariy,  musuq kawsaypaqmi kunakusqayki, qamllam  kawsayta mirachiwaq” hinaspam “kay kuyakuy  ñukñullatam apamuyki, qampas malliykuy” nispam  aqawan challaykuna, sichus mana aqa kaptinqa,  rahuchawanpas tinkaykunanchik yachakun nispam  willasqa."
Willakuykuna maytu - Chanka Literatura 1 - 1° Secundaria - Quechua chanka,"Runaqa kusillas musqupakusqa hinaspa  hina tapurikusqa: – ¿Hinaspaqa sarapa kawsaynin  kanchu?– nispan, warmiqa: – ñuqam sara kawsaypa  samaynin kani, chaymi ima nisqaytapas yachani,  qamkunam pachaman mana waytachispa  tarpuwaptiykichik llakichiwankichik– nispa nisqa,  runaqa: –¿Mamay imaynataq waytachiyta  ruranchikman?, mama saraqa: – chakrapaqa  punkullun kanmi, chaypim pachapa manukuyninta    mañakunchik, chaypaq lawil wayta akllasqata  sumaq taytanchik Pacha Kamaqpa sutinpi  churapunchik."
Willakuykuna maytu - Chanka Literatura 1 - 1° Secundaria - Quechua chanka,Runaqa huktawan: – ¿Imapitaq mama sara  llakichiykiku?
Willakuykuna maytu - Chanka Literatura 1 - 1° Secundaria - Quechua chanka,"– nispa tapukusqa, mama saraqa:–  achkapim qamkuna usuchiwankichik, tarpurquspa  wawa kaptiy mana qatawankichikchu,  qurawan  wiñachiwankichik, qillakuspa kutipawankichik,  urumanta mana amachawankichikchu,  huqarispapas usuchiwankichik, ñankunapi  wischusqa kaptiy mana huqariwankichikchu,  qatupipas chaqrusqata rantikuwankichik,  kay pachakunapi mana kamchallapipas  mikuwankichikñachu, chaykunam anchata  llakichiwan."
Willakuykuna maytu - Chanka Literatura 1 - 1° Secundaria - Quechua chanka,"Mamay pachawan kuska, mana  munastinpas wakchakunapaq, kuyaqkunapaq  mirapunikuraq, wakinqa, aswan unquchiq,  mikuykunata mikuspa qunqawachkankuña– nispan  tukuykun."
Willakuykuna maytu - Chanka Literatura 1 - 1° Secundaria - Quechua chanka,"Amaru chaqwasqanmanta  Punchaw paqariyta aymuray killa risqanpi, qunti  wayra urqupi kaq Paklla Pata sutiyuq llaqtachata  pakarqa."
Willakuykuna maytu - Chanka Literatura 1 - 1° Secundaria - Quechua chanka,"Chay putka achikyay manam allintachu  apamunman karqa, aswanmi chiki intusqanta  unancharqa, utaq qapaqkunapa mana allin  kawsaymanta maqakusqanta chay kitipi kawsaq  runakunapa hawanman churasqanta riqsichiq."
Willakuykuna maytu - Chanka Literatura 1 - 1° Secundaria - Quechua chanka,"Intipas antawan kuskachakusqahina manam kusi  tayta hinachu kanchichkarqa, aswanmi anta  antallamanta mancharisqahina wachinkunata qunti  wayrapa sikrankunata qawchirqa."
Willakuykuna maytu - Chanka Literatura 1 - 1° Secundaria - Quechua chanka,Chayhinapi llapan runa tapukurqaku–¿Imataq  chay karqamun?
Willakuykuna maytu - Chanka Literatura 1 - 1° Secundaria - Quechua chanka,"Manam pipas  chaymantaqa imatapas yachasqachu, ichaqa    huk willakuymi utqayman mastarikurqa … Pakllaqa kumun ayllupa allpan, chay tutaqa yaqa  waranqa iskaychasqa takti sayaymi urayman  sullwarqamusqa."
Willakuykuna maytu - Chanka Literatura 1 - 1° Secundaria - Quechua chanka,"Llaqtamantaqa, kay allpakunaqa  yaqa kimsa waranqa takti karunchasqanpim tarikun,  kumunkunapa kapuqninmi karqa."
Willakuykuna maytu - Chanka Literatura 1 - 1° Secundaria - Quechua chanka,"May hina wichay  uray qichqapi tarikuspapas, paykunapaqa sara  chakrankum karqa, achkanpiqa uqu pampakunam  tarikuq, chaynintam pukyuchakuna paqarimuq,  chay yakutam michisqanku uywakunapas upyaqku."
Willakuykuna maytu - Chanka Literatura 1 - 1° Secundaria - Quechua chanka,"Sara kallchaymi chayraq qipa punchawkuna  qallaykurqa, chay tuta, runakuna rutusqa sara  arkusqanku chawpinpi chukllakuspa puñusqaku."
Willakuykuna maytu - Chanka Literatura 1 - 1° Secundaria - Quechua chanka,"Chawpi tutataqa, kasqanku allpa pachapa ukunpis  hatun qapariy uyarikusqa, hina qatiqninman    waripa pacha kuyuchisqanhinas allpankuta uku  pacha qaqaman tikrachkaqta musyarqunku."
Willakuykuna maytu - Chanka Literatura 1 - 1° Secundaria - Quechua chanka,"Runakuna puchukay pacha chayamusqantañas  iñisqaku, chayqa tiqsi muyupa chinkayninhinañas  rikchakapusqaku."
Willakuykuna maytu - Chanka Literatura 1 - 1° Secundaria - Quechua chanka,"Chay kasqankumantam mana haypay  atina qapariykuna uyarikamurqa, ima hinam  mankapi chillikukuna wichqasqa kaspanku  waqasqankumanhina."
Willakuykuna maytu - Chanka Literatura 1 - 1° Secundaria - Quechua chanka,"Chaypim muchuyta mana  tukuriqta tarirqaku, manchakuypas runa kaynin,  samayninmanpas yaykusqa."
Willakuykuna maytu - Chanka Literatura 1 - 1° Secundaria - Quechua chanka,"Tutapas manaña  achikyaqsi rikchakapusqaku hinaspaqa qunti wayra  manam samarinapaqpas allinchu karqa, manataq  chaypiqa qawakuyllatapas atirqakuchu, aswan  tutayaqpi tarikurqaku."
Willakuykuna maytu - Chanka Literatura 1 - 1° Secundaria - Quechua chanka,"Achikyaytaqa hawkayay chayarqamun, manas  mayqinpas ayllu runaqa wañusqachu, manataq  uywankunaqa chinkapusqakuchu."
Willakuykuna maytu - Chanka Literatura 1 - 1° Secundaria - Quechua chanka,"Punchaw  risqanpi hatun llaqtapi kaq runakunas chay chiki  kasqanta qawanankupaq, Paklla Pataman risqaku."
Willakuykuna maytu - Chanka Literatura 1 - 1° Secundaria - Quechua chanka,"Llaqtapi kaq mistikunas sapankama yachaq  tukuspanku, yachay wasipi yachasqankumanta  imaraykum chay pacha sullwakusqan  kasqankunata willaq tukusqaku."
Willakuykuna maytu - Chanka Literatura 1 - 1° Secundaria - Quechua chanka,"Chaypitaq  ayllupi kaq runakuna karqaku, wakinmi nisqaku  kayqa taytachapa piñakuyninpa maqakuyninmi,  hinaspa wakinqa: – ¡Amarupa rurasqanmi kayqa!,  ¡manam hukqa kanmanchu Amarum…!"
Willakuykuna maytu - Chanka Literatura 1 - 1° Secundaria - Quechua chanka,"Achka  punchaw qipatas tayta Bartulupa churinkuna  allpa kuyuchisqanta qawarqusqaku, Amarupas  qawarqusqankuta musyaspansi, warmakunata    wayqun ñanninta qatikachasqa, paykuna  amachakuspa rumiwan chamqasqaku."
Willakuykuna maytu - Chanka Literatura 1 - 1° Secundaria - Quechua chanka,"Hinataqsi  tayta Grimaldupas killayuq tutapi uqu pampapi  tarirqusqa, chay qawarichkaptinsi chinkarqusqa."
Willakuykuna maytu - Chanka Literatura 1 - 1° Secundaria - Quechua chanka,"Ichaqa Amaruqa ima hinam sipirquyta munaptinku  piñakusqam karqa hinaspam chay pachamanta  pacha kuyuyqa qallarirqaña, chay kunan  ayllupa allpa pachatanqa tikrarquspan karuman  qipirikurqun."
Willakuykuna maytu - Chanka Literatura 1 - 1° Secundaria - Quechua chanka,Ichaqa: – ¿Imataq chay Amaruqa karqa?
Willakuykuna maytu - Chanka Literatura 1 - 1° Secundaria - Quechua chanka,wakinmi: – chayqa huk hatun rupu kuchihina  chukchasapa puka rikchayniyuqmi– ninku.
Willakuykuna maytu - Chanka Literatura 1 - 1° Secundaria - Quechua chanka,"Chayqa  pacha ukunpim yachan, mana pi runapas  chakrakunapi kasqallanpim lluqsimun, ichaqa sichus    pipas qawarquspan qatispan piñachiptinqa, payqa  pacha qarankunatañam kuyuchiypi rin hinaspam  kuyurqachispaqa achka allpata maykamapas  aparqunmanmi, chaynapiqa wañuytapas  puchukaytapas tarikuchwan – nispa rimanku."
Willakuykuna maytu - Chanka Literatura 1 - 1° Secundaria - Quechua chanka,"Chaymantam runakuna rimanakuspa  kuyapayanakuspanku kachkarqaku, chayna  kasqantaqa uywapa rikchayninta qusqaku."
Willakuykuna maytu - Chanka Literatura 1 - 1° Secundaria - Quechua chanka,"Hukkunaqa mana chiqap rikusqankumanta rimaylla  kasqanta iñisqaku, wakinqa tumpa mancharisqas  ayllupa riqsiyninmanta kasqaku."
Willakuykuna maytu - Chanka Literatura 1 - 1° Secundaria - Quechua chanka,"Kayqa karqa  imaynam runakuna pachapi imapas kawsasqanta  iñisqankupi, riqsisqankumanhina rurasqam."
Willakuykuna maytu - Chanka Literatura 1 - 1° Secundaria - Quechua chanka,"Amaruqa mana paykunallapa umanpichu  karqa, aswanqa anti suyupi achka llaqtakunapa  riqsisqanmi karqa, ichaqa maypi chaypi rikurispam,    qapaqkunapa churasqan chikita apamuq, mana  chayqa mana allin ruraykunamanta maqaspa  wanachinanpaq churasqa kasqanta yachaqku."
Willakuykuna maytu - Chanka Literatura 1 - 1° Secundaria - Quechua chanka,"Runakunam kaymanta llakikuspa pipas  kuyaykunanta, sunqunku tiyachinanmanta  suyachkarqaku, chaynapim pisillapaqpas  llaqtamanta tayta kura chayarqamuspan:  – Kay allpanchikta, Amaru huk pachaman  ripunanpaqqa saminchananchikmi, hina  kutichiyninta qunanchik, chay hinapi manaña  pachata kuyuchispan chiki apamuwananchikpaq  – nispan runakunata iñichisqa."
Willakuykuna maytu - Chanka Literatura 1 - 1° Secundaria - Quechua chanka,Yaqa llapallan  ayllu runakunas chukunkuta hurqukuspankuraq  kay nisqanta anri nisqaku hinaspa chay    rurananpaq kunakusqaku.
Willakuykuna maytu - Chanka Literatura 1 - 1° Secundaria - Quechua chanka,"Nisqanmanhinaqa  tayta kuraqa allpa kuyuchisqankunapi purispan,  yaku saminchasqanwan challasqa hinaspam  Latin simipi mañakuyta rimapakuspa Amaruta  qarqunanpaq kasqa: – ¡Unanchaqpa sutinpi  kaymanta maymanpas ripukuy!"
Willakuykuna maytu - Chanka Literatura 1 - 1° Secundaria - Quechua chanka,Amaña kay  runakunataqa intuychu– nispan kunasqa.
Willakuykuna maytu - Chanka Literatura 1 - 1° Secundaria - Quechua chanka,"Chay saminchay tukuytaqa runakunas tumpa  sunqun tiyasqaña tarikusqaku, ichaqa manaraq  chay qunqayta atipasqakuchu, chaysi kawsay  chinkachikusqankumanta huk ayllukunapas  yanapasqaku."
Willakuykuna maytu - Chanka Literatura 1 - 1° Secundaria - Quechua chanka,"Amarupa rurasqanmantaqa achkam killakunaraqmi  rimanakuykunapi, icha imapipas yuyarispanku  yuyachinakuqku, ichaqa manañam chay  pachamantaqa imapas pacha kuyurqañachu,  chaysi runakunaqa chiqap ripukusqantaña iñirqaku,  chay willakuykunaqa machu kaqkunallanwanña  kunankama qiparun."
Willakuykuna maytu - Chanka Literatura 1 - 1° Secundaria - Quechua chanka,Paklla allpakunaqa chay  tikrasqankunapipas musuqmantam kunankama  sara tarpuy chakrakunaraq kanku.
Willakuykuna maytu - Chanka Literatura 1 - 1° Secundaria - Quechua chanka,"Kanlalay quchapa kuyakuyninmanta Anqara suyupi iskay maqtawan sipas chayraq  yananchakusqaku  hinaspan wasi tiqsikusqankupi  tiyasqaku, ichaqa paykunapaqqa manam  sumaq kawsanankupaq imankupas kasqachu,  manas mikunankupaqpas allillaqa tarisqakuchu,  pachankumantapas yanqallañas kasqaku,  ayllunku qusqankupas lliwsi mawkayarquspa  tukuchkasqaña."
Willakuykuna maytu - Chanka Literatura 1 - 1° Secundaria - Quechua chanka,"Paykunaqa anchatas  kuyanakuqku, chaynapi pacha risqanpi warmi  wiksayuq kasqanta musyarqusqa hinaspas  qusanwan kaynata rimanakusqaku: – ¿Imaynataq  kawsasun mana imanchikpas kachkaptinqa?"
Willakuykuna maytu - Chanka Literatura 1 - 1° Secundaria - Quechua chanka,Kay  sallqapiqa manataq kawsaykunallapas anchaqa  wiñanchu… ¿Imatam mikuchisun wawa    churinchiktaqa?
Willakuykuna maytu - Chanka Literatura 1 - 1° Secundaria - Quechua chanka,"Warmichaqa kuyay sunqullawansi: Anaqpi kaq  unanchaqkunata mañakuspanchik imallapas,  haykallapas kaqta maskasunchik, maskaspaqa  tarisunmi… ama llumpaytaqa llakikuychu…–nispam  nisqa."
Willakuykuna maytu - Chanka Literatura 1 - 1° Secundaria - Quechua chanka,"Qariqa manaraq warmin wachakunanpaq  kachkaptin, mikuy maskamunanpaqsi churapakun,  chaynas sapa punchaw urqun qasanta muyurimuq:  –icha atuqpa puchullantapas tariyman–  nispa, llapan urqukunapis purisqa, qaqakuna  ukunkunatapas watukusqa, chakrakunapipas  qawaristinsi purisqa, –ichapas chinkasqa utaq  qunqasqa ushakunapas kanman –nispa."
Willakuykuna maytu - Chanka Literatura 1 - 1° Secundaria - Quechua chanka,"Sapa  punchawsi manaraq pacha achikyayllata lluqsiq  hinaspa tutaña kutiykuq, achka punchawñas  kaytaqa waqastin rurasqa, mana imatapas tarispan  warminmanqa mana uyallanpas qawarinanpaq    kasqachu."
Willakuykuna maytu - Chanka Literatura 1 - 1° Secundaria - Quechua chanka,"Chaynapis huk punchaw purisqanpi  anaqta pisiparqusqa, hichpanpi urqu kuchupis huk  machay kasqa, chaymansi wayramanta, intimanta  harkakunanpaq asuykusqa; machaypis llakita  apukunata llapan unanchaqkunatawan sutin, sutin  yanapaykunankupaq mañakusqa, chay tiyasqanpis  puñuy aysarqusqa, chaypis musqupakusqa, chaypi  kachkaptinsi huk machucha rikurirqamusqa,  asuykuspansi taytakuchaqa qawapayan,  hinaspan allimanta rimapayaspan asuykamusqa,  chaypi qarillataqa nisqa:– ¿Imanasqataq kaypi  kachkanki?¿Imatataq kuyasqay warma kay  sallqakunapi maskachkanki?"
Willakuykuna maytu - Chanka Literatura 1 - 1° Secundaria - Quechua chanka,"Tapusqanta uyarikuspas runaqa lliw intusqan  llakikunamanta willasqa: –taytallay achka  punchawñam warmiywan kasarakusqay  kachkan, ichaqa mana kapuqniyuq kaspa, mana  mikunallaykupaqpas tarinikuchu, warmiypas  wiksayakuspan wachakunanpaq hichpaña  kachkan, pachallaykupas mawkayarqunñam,  mana kapuqniyuq kaspa manam qichwapipas  chakrayku kanchu, chaymi urqun qasan  maskapakuni, icharaq imallatapas tariyman nispay–  chaynatas willayta tukusqa."
Willakuykuna maytu - Chanka Literatura 1 - 1° Secundaria - Quechua chanka,"Willakusqan uyariyta tukuspan taytakuchaqa:  –Mana manchatiku kaspaykiqa, paqarin kay  pachapihina maskasqayki tarinaykipaq kayman    kutirqamuy – chay nispansi karunchakusqa."
Willakuykuna maytu - Chanka Literatura 1 - 1° Secundaria - Quechua chanka,"Runaqa  qunqaymantas rikcharirquspan machuchataqa  machaypi maskan, hinas hichpankunapipas manas  yupillantapas tarisqachu, tumpa mancharisqa  yaqa tutaykuqta wasinman kutikusqa, chaypis,  musqukusqanta warmichanman willasqa: – samakusqaypim puñuy aysarquwaptin  puñurqusqani, chaypiñataq musquyniypi kaykunata  qawarqani…–nispan, warmiqa: –chayqa urqupa  waqaychaqnin taytakuchiki –nispan nisqa, sichus  mana manchakunkichu hinaspaqa nisqanhinachiki  rinayki kanqa, ichapas allinpaq kanman– nisqa."
Willakuykuna maytu - Chanka Literatura 1 - 1° Secundaria - Quechua chanka,"Musquypi machupa nisqan pachapis  paqarinninman machay punkupiña suyasqa,  chaynas machay ukuman yaykusqa, tutayaqpi  mana qawakuspan, allinlla kuchukama ichisqa,   ichaqa mana puñuytapas tarisqachu, chayna    aytinyachkaptinsi taytakucha hatun punchunwan  aytukusqa rikurirqamusqa, chaysi runata qawaspan:  –allin chiqap simiyuq kasqanki… kunanqa Hatun  Qucha chinpan Kanlalayman rispayki, chaypi  qucha patanpi suyanki, chay kasqaykipim  yana usha lluqsirqamunqa, chaytam kaspiwan  waqtaspayki  quchaman kutinankama lluqsinanta  michakunki, chaynata ruraptiykim yuraq usha  lluqsimunqa, chay ushatam utqayman hapirqunki,  mana quchaman kutiykunanpaq, chaymi  qampaq usha qusqay kanqa, chayna kaptinqa  yachankiñam iman ruranaykita, utqayman rispa  suyamuy– nispan chinkarqusqa."
Willakuykuna maytu - Chanka Literatura 1 - 1° Secundaria - Quechua chanka,"Runaqa utqayllamansi kaspi aptakusqa urquta  sawarquspan, Hatun Quchaman chayasqa,  chimpa Kanlalay  nisqan qucha patanpi  machupa nisqanpihina  suyan; manapas  chayachkaptinsi  qunqaymanta  huk yana usha quchamanta rikurirqamusqa,  quchamanta mana allpa pachaman lluqsinanpaq  kallpaspan harkan, taytakupa nisqanpihinas  kaspiwan waqtarqusqa, chaysi yana ushaqa  quchaman kaqlla kutiykusqa."
Willakuykuna maytu - Chanka Literatura 1 - 1° Secundaria - Quechua chanka,"Manaraqsi  samaytapas atisqaraqchu hinaspan huk yana    ushañataq lluqsirqamun, chay ushapas chaynalla  lluptirqunanpaq kasqa, qariqa kallpaykuspansi  waqtarquspan hinalla quchaman kutichin."
Willakuykuna maytu - Chanka Literatura 1 - 1° Secundaria - Quechua chanka,"Chaynallas tukuy tuta yana ushakuna harkayllapi  kasqa; runaqa pisipay pisipaysi achikyasqanta  musyasqa, ichaqa hinallas sayaspan suyan,  manaraq inti qispimuchkaptinsi, quchapi  puyu chawpinmanta huk hatun yuraq usha  rikurirqamusqa, pampaman lluqsirqamuspas  ayqikuyta munasqa, chayta millqayninpi  chakinkunawan arwikuspan hapirqusqa,  chayhinachkaptinsi qipanta achka yuraq ushakuna  yakumanta lluqsirqamusqaku, achkas huk  kanchaman tupaq uywakuna kasqaku, chayqa  manañas lluptinkuñachu."
Willakuykuna maytu - Chanka Literatura 1 - 1° Secundaria - Quechua chanka,"Qipantas taytakucha huktawan rikurirqamun, chaypi  sumaq llampu simiwan: – Qam allin runa kasqayki  raykum kay lliw yuraq ushakunata quchkayki, chaywan    hawkalla aylluykiwan sumaq kawsakunaykipaq – nispan rimapayasqa."
Willakuykuna maytu - Chanka Literatura 1 - 1° Secundaria - Quechua chanka,"Runaqa kusisqa pay ninanpaqsi  qimchiykusqa, qawarinanpaqqa manañas  machuchaqa kasqañachu, qucha chawpinpis  puyuchallaña chinkaykuchkasqa, waqanayastinpas  hinas quchukun."
Willakuykuna maytu - Chanka Literatura 1 - 1° Secundaria - Quechua chanka,"Chaymantas runaqa uywakunata qatikuspan  wasinman chayarqun, warminqa mancharisqas  qawan: – ¿Maymantataq kaynaña uywakunataqa  aparqamunki?"
Willakuykuna maytu - Chanka Literatura 1 - 1° Secundaria - Quechua chanka,Runaqa kusisqas iman kaqta  willan: – ¿Manachum kikiyki riy niwarqanki?
Willakuykuna maytu - Chanka Literatura 1 - 1° Secundaria - Quechua chanka,"Chayqaya Kanlalay quchapa yayan allin  kawsananchikpaq kayta qurqamuwanchik,  paytam pay nikunanchik– nispan tukuykun."
Willakuykuna maytu - Chanka Literatura 1 - 1° Secundaria - Quechua chanka,"Chaymantam kay aylluqa manaña muchuypichu  kawsarqa, aswanmi churinkunapiwan achkata  uywankunata mirachikurqaku, hinataq kikin  quchaman, yayanmanpas sapa kuti yuyarispanku  kuyakuyninkuta haywarikuqku."
Willakuykuna maytu - Chanka Literatura 1 - 1° Secundaria - Quechua chanka,"Katacha wikuñachanwan Katalina sutiyuq warmas urqupi tiyasqa, paysi  uywankunata michinan rayku ichu wasichapi  yachakuq, chay tiyasqan urqupiqa manas ima  kawsay mikuypas ruruqchu, uywa qachulla ikllirispan  wiñaq."
Willakuykuna maytu - Chanka Literatura 1 - 1° Secundaria - Quechua chanka,Chay kitipi michiq masinkunas Katacha  sutiwan riqsisqaku.
Willakuykuna maytu - Chanka Literatura 1 - 1° Secundaria - Quechua chanka,"Hinas uywan michisqanpi Iskay  Urqu chawpin wayqunta richkaspan, huk chayraq  wachasqa wikuñachata tarisqa, paysi ancha llakita  qaparkachastin waqasqa."
Willakuykuna maytu - Chanka Literatura 1 - 1° Secundaria - Quechua chanka,"Katachaqa asuykuspas  wikuñachataqa qunqaymanta hapirqusqa  hinaspan llikllanwan wankirquspan, wikuñachapa  mamanta maskan, ichaqa manas maypipas  maman wikuñaqa rikurinchu."
Willakuykuna maytu - Chanka Literatura 1 - 1° Secundaria - Quechua chanka,"Mana waqananpaqsi  yakuta upyachin, chaywan tumpatas wikuñachaqa  upallarqusqa."
Willakuykuna maytu - Chanka Literatura 1 - 1° Secundaria - Quechua chanka,"Qatusman kutirqamuspansi, huk wawayuq  wakamanta ñukñuta chawarqun, chay  chawasqanta quñichallata wikuñachaman  upyachisqa, allinta saksarquspansi wikuñachaqa  manaña waqasqañachu, hina chay pampapis  waqtapakuspan puñurqullan."
Willakuykuna maytu - Chanka Literatura 1 - 1° Secundaria - Quechua chanka,"Katachaqa sapa punchawsi wakanmanta  chawaykuspa upyachiq, chaynas wikuñachaqa  qaliña wiñarqusqa, allquchanhinas qipallanpi puriqpas."
Willakuykuna maytu - Chanka Literatura 1 - 1° Secundaria - Quechua chanka,Katachaqa chitakusqan wikuñachataqa anchatas  kuyaq.
Willakuykuna maytu - Chanka Literatura 1 - 1° Secundaria - Quechua chanka,"Ichaqa mana kawsaykuna wiñasqan rayku  mikunankupaq llaqatapi qatullamanta imatapas  rantipakuq, chaysi manaña mikunankupaq kaptin  llaqtaman uraykusqa."
Willakuykuna maytu - Chanka Literatura 1 - 1° Secundaria - Quechua chanka,"Rinanpaqsi hatuspi kaq michiq  masinkunata, wasin qawanankupaq minkakusqa:  –Tayta mamallaykuna, ama hina kaspa wasillayta  qawaykapuwankichik– nispa, kuyaq masin    Maryachata uywan michinanpaq: – uywallayta kay  punchaw michiykapuwanki, llaqtamanta imallatapas  apamusqayki–nispan kunakusqa."
Willakuykuna maytu - Chanka Literatura 1 - 1° Secundaria - Quechua chanka,Katachaqa wikuñachantin kawsaykuna rantipakuq  risqaku.
Willakuykuna maytu - Chanka Literatura 1 - 1° Secundaria - Quechua chanka,Rantipakurquspañas Katachaqa mulli  sikinpi llantuchanman llikllan allichakuq asuykusqa  hinaspa qipikuykuspa qatusnman kutiyta qallarisqa.
Willakuykuna maytu - Chanka Literatura 1 - 1° Secundaria - Quechua chanka,"Karuchataña risqanpis qunqaymanta muyurispan  wikuñachanmanta illachikusqa, qipanta  qawariptinqa wikuñachanqa manas qatisqachu,  chayllapis mancharisqa ñanpi wasiyuqman qipinta  saqipakuspan, wikuñachan maskaq llaqtaman  kallpasqa, chay wasikuna rantipakusqanman  yaykuspa wikuñacha kasqanmanta tapukusqa,  ichaqa manas mayqinpas wikuñacha rikusqantaqa  willanchu."
Willakuykuna maytu - Chanka Literatura 1 - 1° Secundaria - Quechua chanka,Yaqa inti siqaykuytaña warmaqa qipinta  qipikuspan qatusninman waqastin kutisqa.
Willakuykuna maytu - Chanka Literatura 1 - 1° Secundaria - Quechua chanka,"Kasqansi ayllu masinkunata willan, wasin  qawanankupaq kunakuspan, llaqtaman  wikuñan maskaq kutirin."
Willakuykuna maytu - Chanka Literatura 1 - 1° Secundaria - Quechua chanka,Purisqanpis huk  runata tapukusqa: – ¿Manachu tayta huk  uña wikuñachata qawakullankiman karqa?
Willakuykuna maytu - Chanka Literatura 1 - 1° Secundaria - Quechua chanka,"– nispan; runaqa: – kaymanta karu llaqtapim  waskawan watasqa uña wikuñachata qawarqani,  yarqaymantam qaparkachachkarqa, chay  llaqtaman chayanaykipaq anchatam purinki, huk  llaqtataraqmi saqinki– nispan."
Willakuykuna maytu - Chanka Literatura 1 - 1° Secundaria - Quechua chanka,"Ñawpa llaqtapim  runaqa llamallata uywanku, paykunaqa puriqlla  kanku, chaymantam huk llaqtaman chayanki,  chaypitaq llamapa aychanta qatupi rantikunku–  nispan willan."
Willakuykuna maytu - Chanka Literatura 1 - 1° Secundaria - Quechua chanka,"Katachaqa chay willaykuyta uyarispan,  allichakuspas risqa; tukuy urqutas kukachanta  akuykuspan yarqaymantapas purin, ñawpaqta  chayarqun llamapa llaqtan kasqanman,  chaypi puriqkunalla kasqaku."
Willakuykuna maytu - Chanka Literatura 1 - 1° Secundaria - Quechua chanka,"Chaymanta  aycha qatu llaqtaman, hinas qatiq llaqtaman  chayaspan wikuñachanmanta tapurikusqa, kay  llaqtapiqa uywakuna purunyasqa, mana runaqa  llaqtanpichu kasqaku."
Willakuykuna maytu - Chanka Literatura 1 - 1° Secundaria - Quechua chanka,"Huk runawan tupaspan  wikuñachanmanta tapukun, runaqa: – imay  sunqulla kay qichqapim uywachalla yarqaymanta  qaparkachaspa waskawan watarayan– nispan  willakun, chayta uyarispas Katachaqa nisqanman    kallpaykusqa, chaypis wikuñachantaqa  tarirqamusqa."
Willakuykuna maytu - Chanka Literatura 1 - 1° Secundaria - Quechua chanka,Wikuñachaqa riqsirquspansi manaña  waqaspan qayllanman asuykun.
Willakuykuna maytu - Chanka Literatura 1 - 1° Secundaria - Quechua chanka,"Wikuña uywaqsi rimaysapa suwa runa kasqa,  hinaspa Katachaqa: – tayta kay wikuñachaqa  ñuqapam– nisqa, uywaq runañataq: – kay  wikuñataqa achka qullqiwanmi rantimurqani,  kawsayllatam mikun, qampa kaptinqa llapan  qullqi rantisqay, mikuchisqay, uywasqaymantawan  yupaykapuway– nispan kichakusqa."
Willakuykuna maytu - Chanka Literatura 1 - 1° Secundaria - Quechua chanka,Katachapaqa  manas qullqin kasqachu chay rayku qatusninman  uywankuna rantikuq kutirin.
Willakuykuna maytu - Chanka Literatura 1 - 1° Secundaria - Quechua chanka,Huktawansi  wasin qawarinankupaq mañakusqa.
Willakuykuna maytu - Chanka Literatura 1 - 1° Secundaria - Quechua chanka,"Qullqita  aparikuspansi hina ñan risqallanta qatispa kutirin,    chaypis huk qatuspi samapakusqanpi wañusqahina  puñurusqa, musquyninpis wikuñachaqa waqtanpi  puñuchkasqa."
Willakuykuna maytu - Chanka Literatura 1 - 1° Secundaria - Quechua chanka,"Rikcharispansi Katachaqa llakikusqa,  achikyayta chay hatusmanta wikuñachan  rinanpaq lluqsisqa, chaysi samapakusqan wasi  punkupi wikuñachanqa puñuchkasqa."
Willakuykuna maytu - Chanka Literatura 1 - 1° Secundaria - Quechua chanka,Katachaqa  kusisqallaña llikllanta kicharispan qipikusqa.
Willakuykuna maytu - Chanka Literatura 1 - 1° Secundaria - Quechua chanka,Katachaqa allinta yuyaychakun: –Yanqataq chay  runa suwamanta tumparquwanman hinaspa  kamachikuqwan wichqarqachiwanman.
Willakuykuna maytu - Chanka Literatura 1 - 1° Secundaria - Quechua chanka,Chaysi  wikuña uywaqninpa wasinman kutirisqa.
Willakuykuna maytu - Chanka Literatura 1 - 1° Secundaria - Quechua chanka,"Chaysi  runaqa tarisqanta willaptin mana kaqpaq hinachu  hapin: –llullakunkim– nispan, aswan qullqita  mañasqa, Katachaqa mana kamaptin aswan  qullqi maskaq ripusqa."
Willakuykuna maytu - Chanka Literatura 1 - 1° Secundaria - Quechua chanka,Runaqa wikuñacha mana  ayqikunanpaqsi qullqi waskawan watarqusqa.
Willakuykuna maytu - Chanka Literatura 1 - 1° Secundaria - Quechua chanka,"Wikuñachaqa mana Katacha kutimuptin,  qillay waskataqa tipirquspan hina ripukusqa,  tutapayninpaqqa Katachapa wasinpis qullqi  waskanta aysaristin rikurirusqa."
Willakuykuna maytu - Chanka Literatura 1 - 1° Secundaria - Quechua chanka,"Katachaqa wasinpi wikuñachanta qawaykuspansi  kusisqallaña rikranpi marqakuspan: –kunan  punchawmantaqa kuskam yachakusun mikusqa,  mana mikusqapas, wayrata, chirita, parata,  muchuspanchikpas, manañam rakinakusunñachu,  kuskallanchikñam purikusun– nisqa."
Willakuykuna maytu - Chanka Literatura 1 - 1° Secundaria - Quechua chanka,"Chaymata  pachas Katachaqa wikuñachanwan kuska  tiyakusqaku, wikuñachanqa puqurquspansi  Katachapa kanchan huntata mirakusqa."
Willakuykuna maytu - Chanka Literatura 1 - 1° Secundaria - Quechua chanka,"Mawka papa musuqwan tinkusqan Kawsaykunapas runakunahinam yuyayniyuq  kanku machukayta tarispaqa, musuq  kawsaykunatam maskanku, chayqa imapas  wiñasqanpi yacharichinanpaq hinataq sumaq  kawsakuypi purinankupaq."
Willakuykuna maytu - Chanka Literatura 1 - 1° Secundaria - Quechua chanka,"Sallqa kuchupis  machu papa manaña ancha kallpayuq kasqanta  yachakuspan, llullu papachakunata maskananpaq  umachakusqa: – ¿Imahinataq imaynataq kay  taqisqa kasqaymanta llullu kawsaypa kasqanman  chayarquyman?"
Willakuykuna maytu - Chanka Literatura 1 - 1° Secundaria - Quechua chanka,"manataq chakiypas kanchu, kay  pukullupitaq machayrayani, ñam kiwlliykunapas  wiñarquwachkanña, wañunayqa hichpallañam–  nispan waqasqa."
Willakuykuna maytu - Chanka Literatura 1 - 1° Secundaria - Quechua chanka,"Kuskachaqnin papas: – Unanchaqta mañakuy runapa musquyninman  yaykuspa, yuyay qunaykipaq– nisqa, machu  papaqa uyarikuspansi: – Mamallay pacha,  hichpan apukuna qamkuna munaykuychik  runapa musquyninpi rikurispay, imam kaqta    yachachinaypaq, qipaytam llullu willkaykuna  mana chikita unanchaspa hamuchkanku, imapas  pachapi kasqanta mana yachaspanku – nispan  mañakusqa."
Willakuykuna maytu - Chanka Literatura 1 - 1° Secundaria - Quechua chanka,"Nisqanhinas qapaqkuna, tutan  ayllupi kaq runapa musquyninman yaykuchisqaku,  chaypis machu papaqa sumaqta, tawnanwan  sayapakuspan ichisqa."
Willakuykuna maytu - Chanka Literatura 1 - 1° Secundaria - Quechua chanka,"Runapa qayllanpis: – Rimaykullayki tayta, ¿qamchu papa tarpuq  kachkanki?– nispan riqsichikusqa, runaqa  qawarayaspas: – arí tayta ñuqam tarpuq kani,  ¿ima raykutaq asuykarqamuwanki?– nisqa,  chaysi machuqa: – Ñuqam papakunapa machu  taytan kani, sapa watam willkaykunata ima  hinam pachapi purinankuta yachachini, mana  chayqa manam allinchu qispinku, wakman  kayman purispam sullullataña churi wawankutapas  wachanku – nisqa."
Willakuykuna maytu - Chanka Literatura 1 - 1° Secundaria - Quechua chanka,Runaqa: – ¿imaynataq chay  papakunapas yachachinaraqchu kanman?
Willakuykuna maytu - Chanka Literatura 1 - 1° Secundaria - Quechua chanka,"– mana iñispan rimapakusqa, machuqa  musuqmantas yuyaychachin: –¿manachu  tarpusqaykikunapi mana allin tiyasqankuta, utaq  chaqrusqa wiñasqanta; wakinqa mana ñawiyuq,  wiksukunata, misayuq hukllawasqata, unquywan  hapichikuqta, uruwan tukuchikuqta qawanki?"
Willakuykuna maytu - Chanka Literatura 1 - 1° Secundaria - Quechua chanka,"– nispan, runaqa: – ¡ari tayta!, hinaspa ¿chay  raykuchu chay chikikuna hamuwan?"
Willakuykuna maytu - Chanka Literatura 1 - 1° Secundaria - Quechua chanka,"– nispa  tapukusqa, machu papaqa: – arí llullu kawsaykuna  qispinanpaqqa, churakusqanchik mawkayaq    rurukunatam llullu kawsaywan tinkuchinanchik."
Willakuykuna maytu - Chanka Literatura 1 - 1° Secundaria - Quechua chanka,"Mawkayaqkunam musuq kawsaykunata imayna  siqilla rurunankupaq yachachin, runapas ima  hina uywanankuta, mikuchinankutapas."
Willakuykuna maytu - Chanka Literatura 1 - 1° Secundaria - Quechua chanka,"Chaymi  musuq kawsaykuna mawka papa kunakusqanwan  wiñaspan, yachaspankuña allinta puqurimunku–  nispan tukuykun."
Willakuykuna maytu - Chanka Literatura 1 - 1° Secundaria - Quechua chanka,Runaqa mana iñiq tukuspa: –  ¿Hinachu llapan kawsaypaq kay rurana?
Willakuykuna maytu - Chanka Literatura 1 - 1° Secundaria - Quechua chanka,– nispan tapukun; machuqa  sunqunta musyaykuspan: – ¡Ama mana iñiq runaqa  kaychu!
Willakuykuna maytu - Chanka Literatura 1 - 1° Secundaria - Quechua chanka,"Ñuqam anaq pacha, kuskachaq qapaqkunatapas  qamwan rimanakunaypaq mañakurqani, chaymi  kaykunata musquyniykipi rimapayachkayki,  ¡¿Mapas rikchariy?!"
Willakuykuna maytu - Chanka Literatura 1 - 1° Secundaria - Quechua chanka,"Runaqa  chayllas rikchapakusqa hinaspas ayllunkunaman  chaynata willasqa, chaysi wasipi kaq machu  taytan: – chayqa chiqapmi, manañam chay  kawsaykunapa rimasqanta uyariyta atinchikñachu,    qipa wiñaykunaqa kayta pukllakuyta hinallaña  hapinku, chay nisqantam ruranayki yachakun–  nispan nin."
Willakuykuna maytu - Chanka Literatura 1 - 1° Secundaria - Quechua chanka,"Runaqa manaraq inti qispimuytas  mama pachapa manukuyninta mañakuspan  papa sukanmanta iskay kimsa llullu papata  altarqamusqa, chaytas kuyaspallan misa pataman  llikllapa hawanpi churan hinaspa papa taqisqan  pukullumanta machu papata hurquspan kuskanta  tiyachin: – ñuqaqa nisqallaykitam rurachkani  tayta, rimanakunaykichikpaq anchukusaq– nispan  lluqsirqun."
Willakuykuna maytu - Chanka Literatura 1 - 1° Secundaria - Quechua chanka,"Suqus pukyu quñi kasqanmanta Chiraw mitapi, punchaw chinkaykuytañam,  antaqapa akchiyninwan, chakana churaqa qaqa  sikinpim huk runapa rikchayninta qawarqaniku,  payqa kasqa Suqus Paytan sutiyuq runam, payqa  hatun karay sayayniyuq, uyanpas qawakuyninpas  allin yuyayniyuqpahina, raku tullu hinaspa qaqchu  kayniyuq, rikrankunapim huk huñusqa sallqa  achkan rikchaq pawkarchasqa waytakunata  apachkasqa, qasqunmantañataq huk chimaq  pukunanta warkusqata apasqa, waqtamantam  wayquman uraykamun, rumi rumikunapa kallki  kallkinta hinaspam huk kuchupi pukullupihina rinan  kasqanta qawaykuspan, suqusqa sunqunmanta  samaspan anchikusqa."
Willakuykuna maytu - Chanka Literatura 1 - 1° Secundaria - Quechua chanka,"Chukunta urqukuspanmi    chaymanqa allinlla anchuykun, chaypiñataq  waytan apasqankunata sumaqllata churaykuspan,  umanpi yuyanillanwan saminchahina umanpi  kasqankunata yuyasqanta pasakarin."
Willakuykuna maytu - Chanka Literatura 1 - 1° Secundaria - Quechua chanka,Chay  tukuytaqa chimaqninta pukuspanmi llakillataña  waqachin chayqa kikinpa sunqunpi apasqan llakin  anchikusqanpa kuskachaqnin hinas kasqa.
Willakuykuna maytu - Chanka Literatura 1 - 1° Secundaria - Quechua chanka,"Chay tuta rampi rampi kasqanpis huk akchi  rikchayniyuq warmi rikurirqamusqa, paysi huk  llipyachkaqhina paychata urkunpi apasqa,  waqaqpa hawanman makinta churaspas, tapusqa:  –yaw sumaq warma ¿ima raykutaq kay chunniqpi  llakita waqachkanki?"
Willakuykuna maytu - Chanka Literatura 1 - 1° Secundaria - Quechua chanka,"– nispan nisqa, Suqusñataq  uyanta uqarispan, tumpa mancharisqa nin:  –¿Qamchu pakanpalla sunquypa nanayniykuna  wañuchinaykipaq churasqa kanki?– nispan     warmita tapusqa, payqa: – manam ñuqaqa qapaq  Nina kuru Quya akllam kani– nispan kutichisqa  hinaspan qariqa: – ñuqapas Suqus Paytanmi kani,  kay urqun qasan sallqakunapi wakcha kaspa,   purikuspay kawsani, runakunam kawsayniymanta  tapukuptiy  kay kuchupi kuyasqay mamallaypa  wañukunan kasqanmanta willawarqaku, kaypis  sunqun chawpinpi makallasqata ñuqantinta  wañusqata  tarillasqaku, chaymi sapa kuti  kuyakuyniyta, kuskachaqniy takiykunapas  uyarichinaypaq kayman hamuni."
Willakuykuna maytu - Chanka Literatura 1 - 1° Secundaria - Quechua chanka,"NIna kuru  akllaqa: – allinmi chayqa Suqus, ichaqa manañam  sumaq sunquyki kirisqa nanayniyuq kanantaqa  munaniñachu, kay mamaykipa wañukusqan  kuchuta saqispayki, haku ñuqawan kuska, ñuqam  sumaq kawsayman apasqayki hinaspam wiñaypaq  kusikunaykipaq, qapaq kayman churasqayki  hinaspaqa purisqanchikpi chimaqllaykipa  ancha sumaq waqayninta waqachinaykitam  mañakusqayki."
Willakuykuna maytu - Chanka Literatura 1 - 1° Secundaria - Quechua chanka,"Nina kuru quya akllaqa, makinmanta hapiykuspa  Suqus Paytantaqa hinaspa urkunpi kaq  nina paychiwan kanchirispan chay tutayaq  wayqunta pampaman uraykusqaku, chay  kanankamanqa chimaqninta sumaqllataña  takikunata waqachispan risqa."
Willakuykuna maytu - Chanka Literatura 1 - 1° Secundaria - Quechua chanka,"Qispinapata  kuchuman chayaspankus, Nina kuru akllaqa    Suqustaqa huq kuntusqa rumikunapa hawanpi  churasqa hinaspa: – Kuyasqay Suqus anchatam  pay nikullayki sumaq takikunawan hinaspa  chimaqniykiwan kusichiwasqaykimanta."
Willakuykuna maytu - Chanka Literatura 1 - 1° Secundaria - Quechua chanka,"Ichaqa:  – ripunayñam yachakun, kaypi kasqaymantam  ripukunay, ñuqaqa qapaq unanchaqkunapa  pakasqan sunqunmi kani, chaymi anti apukunapa  sunqunpi kawsani; ñuqaqa kay allpa pachakunapi  munaychakunaykipaq kasqaykimanta  willanayraykullam hamurqani, kay sallqakunam  kunanmantaqa sumaq kawsay wiñachiq  pampakunaña kanqa, hinaspam ñuqapas mana  yaku pisisunaykipaq mana puchukaq yakutapas  qusqayki– nispan tukusqa."
Willakuykuna maytu - Chanka Literatura 1 - 1° Secundaria - Quechua chanka,"Suqusqa maypi  sayasqankutas riqsirqusqaña hinaspan salla salla,    kallki, sallqa kasqanta yachasqa, chaypiqa manas  yakullapas kasqachu, chay rayku runakunapas  mana chaypiqa pipas tiyaqchu, ichaqa Nina  kurupa nisqantas iñisqa, chaynapis: –Kunan  ripusqay qipallantam, tukuy tuta kay rumikuna  muntusqata hurqunki hinaspam chaytaqa  manaraq achikyayta tukunayki yachakun, kunanqa  ripukunaypaq…hukchatawan chimaqniykita  waqaykachimuy, chaywan kusisqa ripukunaypaq… ¡Hukkamaña kuyasqay Suqus…wiñaykama…!–  nispan chinkarqusqa."
Willakuykuna maytu - Chanka Literatura 1 - 1° Secundaria - Quechua chanka,"Nina kuru akllaqa Suquspa hawanpi ñawiyuqsi,  pay chimaqninta waqachinankama chinkakusqa."
Willakuykuna maytu - Chanka Literatura 1 - 1° Secundaria - Quechua chanka,"Chaymanta Suqusqa llamkayta qallarisqa, qaqapi  laqasqa rumikunata tipllaspan, chay hurqusqanpis  yaqa machayta hinaña rurarqusqa, imaynam Nina  kuru nisqantahina, ichaqa manaraq chaypiqa  imapas nisqankunamantaqa qawakusqaraqchu."
Willakuykuna maytu - Chanka Literatura 1 - 1° Secundaria - Quechua chanka,"Suqusqa llamkasqanmantas punchawpa akchinta  suyaspa samaykusqa, chaysi chay pachapi qaqa  raqrankuna kichasqanmanta huk hatunkaray  machakwayhina kawsaq, nina ñawiyuq,  chukchasapa rikurirqamusqa, kayta qawaspas  Suqusqa mancharisqa qaparikuspan tapusqa: –    ¿Pitaq icha imataq kanki, maymantataq hamunki?"
Willakuykuna maytu - Chanka Literatura 1 - 1° Secundaria - Quechua chanka,"Nispan, chay manchakuypaq kawsaqsi: ¡ama  warma manchakuychu, Suqus Paytan kasqaykitaqa  riqsinim, ñuqam Nina kuru akllapa chaskinmi kani,  kay yaku ñawinchanta qamman qunaypaqmi  kaymanqa hamurqani, kaymi wiñaypaq mana  chakiyta lluqsimunqa, ñuqañataqmi hina kikiy  waqaychaqnin kanaypaq churasqa kachkani  hinaspapas Quya Akllaymi niwarqa achikyaytaqa  kay yakuqa inti lluqsimunankama tumpa quñim  tarikunqa hinaspapas unquykunapaq allin  hampiyuqmi kanqa– nispan tukusqa, Suqus  Paytanqa ancha kusikuyllawanñas chay hampiyuq  qucha qallariyninta armakusqa, chaywan qalilla  kawsakusqa."
Willakuykuna maytu - Chanka Literatura 2 - 2° Secundaria - Quechua chanka,"Kaqninkuna Kaqninkuna Presentación  Taqa Qapaqkunapa kawsayninmanta willakuy...................  	 Tamrayku Apupa paqarisqan...................................  	 Ataypura kuyakuqninwan."
Willakuykuna maytu - Chanka Literatura 2 - 2° Secundaria - Quechua chanka,".......................................  	 Sara sara llaqatan waqaychaq..............................  	 Turpuylla hatun walla."
Willakuykuna maytu - Chanka Literatura 2 - 2° Secundaria - Quechua chanka,"....................................   Taqa Manchariymanta willakuykuna...................................  	 Mana siwulla miku layqa."
Willakuykuna maytu - Chanka Literatura 2 - 2° Secundaria - Quechua chanka,".............................     Qapaqkunapa kawsayninmanta  Qapaqkunapa kawsayninmanta  Taqa willakuy willakuy  Tamrayku Apupa paqarisqan Tamrayku apupaqa Lirkay llaqtamanta achka  waranqa taktipa karunchasqanpim tarikun, chaypim  munaychakusqan patapi sapallan tarikuspa  qawamuwanchik, achkam Apu Tamraykumanta  willakuykunaqa, ichaqa sallqa llaqtakunapi  purisqaypim kayhinata willawarqaku:    Manaraq apukuna sutin sutiyuq  kachkasqanpis runakunaqa allpa pachakuna  munaychakunankupaq awqachakurqaku,  chaynam kamachikuqkuna Sinchiyuq  Wallakunayuq karqaku, chaypis Parqu  sutiyuq Anqara kamachikuq kasqa."
Willakuykuna maytu - Chanka Literatura 2 - 2° Secundaria - Quechua chanka,"Anqara  suyupi munaychakusqanpi achkan aylluyuq  kasqa, ayllunpis achkam churinkunapas  kasqa, hukkaqninsi quya aklla Quri Sisa  sutiyuq warmi churin karqa."
Willakuykuna maytu - Chanka Literatura 2 - 2° Secundaria - Quechua chanka,"Sipasqa ancha  sumaq rikchayniyuq kasqa, mama pachapa  waytanhinas, taytanpa puywan, sunqunhina  qawarisqalla kasqa."
Willakuykuna maytu - Chanka Literatura 2 - 2° Secundaria - Quechua chanka,"Quri Sisamanqa manas  pipas hinallaqa asuykunmanchu karqa, taytan  piñallaña qaqchu kasqanrayku, manas hinallaqa    munaykunmankuchu karqa."
Willakuykuna maytu - Chanka Literatura 2 - 2° Secundaria - Quechua chanka,"Wallankunapas  paytaqa qapaqtahinas waqaychaqku, ichaqa  runapa sunqunqa munapakurquspaqa manam  chaymantaqa rikunchu."
Willakuykuna maytu - Chanka Literatura 2 - 2° Secundaria - Quechua chanka,"Kamachikuqpa  walla kamachikusqankunapis kasqa mana  yupaychasqa wallan maqta, paysi pakanpalla  Quri Sisataqa sunqunta suwaspan rimapayaq,  kuyaspansi mana allin kawsaytapas tariqchu,  tutatapas punchawchaykuspas payllapiña  sunquyuq kasqa, ichaqa kamachikuqpa tukuy  rikuqninkunas musyarquspanku willaykurqusqaku."
Willakuykuna maytu - Chanka Literatura 2 - 2° Secundaria - Quechua chanka,Kamachikuqsi anaqta piñakurquspan: – ¿Pitaq  chay usakama runaqa churiyta usuchikunanpaq  karqa?
Willakuykuna maytu - Chanka Literatura 2 - 2° Secundaria - Quechua chanka,"–  nispansi wallataqa qarqurqachisqa,    churintañataq mana rimanakunankupaq  hukwarqachisqa."
Willakuykuna maytu - Chanka Literatura 2 - 2° Secundaria - Quechua chanka,"Wachwahina antaykiru  maqtaqa yananmanta rakirquptinku llakikusqa  hinaspa chaynataña kamiptin, usuchiptin  anchata piñapakuspan wakin walla kuyaq  masinta huñurquspan kamachikuq awqananpaq  allichakusqa: –¡Kunanmi nina rawraqhina  hawanman chayaspay pim kasqayta riqsichisaq!"
Willakuykuna maytu - Chanka Literatura 2 - 2° Secundaria - Quechua chanka,"– nispan, awqanakuypa kallpanwanña warma  kuyasqan qichunanpaq kasqa."
Willakuykuna maytu - Chanka Literatura 2 - 2° Secundaria - Quechua chanka,"Chayhinas Qarwa Pampapi chimpan chimpan  tarinakusqaku, ñawinkupas ninayasqas  kunturpa mikunan uywa qawananhina,  chaypi warakayuq, wachiyuq, maqanayuq,  kuchunayuq, kukuwulukunawan ima hapikuspa  awqanakuyta qallarisqaku: – ¡Sipisunnn…!"
Willakuykuna maytu - Chanka Literatura 2 - 2° Secundaria - Quechua chanka,"Nisqankupis maqanakuyta, sipinakuyta qallarinku,    achkam pachas imankuwanpas takanakuspa  anchata wañuchinakusqaku, chaymantas  yawarpas lluqllarikusqaraq, sawanakusparaq,  ñawpanakusparaq, qipanakusparaqsi mana  tukuyta awqanakunku: – ¡Chaqay…!"
Willakuykuna maytu - Chanka Literatura 2 - 2° Secundaria - Quechua chanka,"Nisparaqsi anyanakuspanku, kaminakuspanku  kasqaku."
Willakuykuna maytu - Chanka Literatura 2 - 2° Secundaria - Quechua chanka,Yaqas kamachikuqpa wallankunataqa  llallirqusqa.
Willakuykuna maytu - Chanka Literatura 2 - 2° Secundaria - Quechua chanka,"Chaypis muyuriykuptinqa  kamachikuq karuman richkasqa churin Quri Sisa  ayqichikuchkaqta qawarqun, chaysi wallankunata  saqispan, taripaq rispan kiriyachikusqa."
Willakuykuna maytu - Chanka Literatura 2 - 2° Secundaria - Quechua chanka,"Chaynapis  wañunayastin kachkaspapas hatarispas urquta  wicharisqa, urqu wasanman chayarquspas  chayllapi ankallarqusqa, chaymantapas hatariyta  atipakunraqsi, makillantaña haywarispan,  manaña atinñachu: –¡Qamraykuuu, qamraykuuu,  qamrayku…!– nispan qipakusqa."
Willakuykuna maytu - Chanka Literatura 2 - 2° Secundaria - Quechua chanka,"Chaytas  pacha llakisqa qawasqa, urqupa sunqunmantas  hatunmanta rimarirqamusqa: –¡Haykukuyyyy!–   nisqa, chayqa wamanipa chaskikuy rimayninsi  kasqa, chayllapis mama pachapas anchallataña  kicharikuspan wañunayaq maqta wallataqa  pamparqun, chay hinaspas makinta urqusqaraq,  chaynapis qaqayarqusqa, chay qipaqninsi  chawpi ruqananhina urquyarqun, wallankunapas  hichpankunapim rumiyarquspanku wiñaypaq  qiparqunku, kutimuptin rikcharinanta suyaspanku,  chaypim kuyakuy munakuyninpi pachapa sunqunpi  kunankama qipakun, chaymanta pacham, chay  aputaqa Tamraykuwan sutichanku."
Willakuykuna maytu - Chanka Literatura 2 - 2° Secundaria - Quechua chanka,"Ayqiqkunapas  urqu wasantas richkarqaku, kamachikuq mana  allin sunquyuq kasqanpi, pachaqa maqananrayku,  Quri Sisata waqachkaqta, chukchustin richkaqta,  kuyasqan walla kuskachananpaq Lirkayman  uraykuchkaptinña qaqaman tikrarqachin, chaytam  kunankama Chukchupa nisqanwan riqsinchik."
Willakuykuna maytu - Chanka Literatura 2 - 2° Secundaria - Quechua chanka,"Ataypura kuyakuqninwan Qullqa Marka llaqta wasan urqupim Ataypura  apuqa tiyan, llaqtapa waqaychaqninmi, ichaqa  qipa wiñay runakunam qunqaypaña qunqarqunku,  chaymi huk aylluman watukuq rirqani, chaypim  samakuni, chay tutam kukachata akuykuspa  karqaniku, chaypim machu taytanku urqu  sutinmanta tapukuptiy, kaynata willaykuwan: –  Ñawpa pachakunapim apu suyukuna hatunkaray  warikuna karqaku, chaymi suyunku nanachikuypi,  awqanakuypihina purisqaku, pisillas hatun riqsisqa  sutiyuq apukunapas kasqa, huk kaqninmi hatun  kuraq Rasu Willka apunchik, paysi yunkaniraq  pachakunapi kamachispa, yunka allpankunapi  ima rurukunatapas qispichisqa, chaypis achka  runakuna yanapaqninkuna kasqa; chay quñi    pampallapis ayllunkuna tiyasqaku, payñataq  tiyanan urqupi kasqallanmanta imatapas  kamachikuspan imankutapas aqaychaq  kasqa, payqa hichpan Yana Quchawan  kuskachakusqanmantas achka qari warmi churiyuq  kasqaku, paykunas muyankupi tarpusqankunata  qawarispanku llamkachikusqaku."
Willakuykuna maytu - Chanka Literatura 2 - 2° Secundaria - Quechua chanka,"Chaymanqa  achka suyukunamantas llamkapakuqkuna, chay  miski rurukuna ayllunkuman apanankurayku  riqku."
Willakuykuna maytu - Chanka Literatura 2 - 2° Secundaria - Quechua chanka,"Hinallas watan watan runakunaqa ima  llamkaypaqpas mitanakuqku, paykunatas Rasu  Willkapa warmi churinkuna mikuytapas qaraqku."
Willakuykuna maytu - Chanka Literatura 2 - 2° Secundaria - Quechua chanka,"Chay huk kaqnin pachapis chimpan Anqara  suyumanta Ataypura sutiyuq qari wayna risqa,  paysi ima nisqankutapas wayralla ruraq, chayraykus  kuyakuywan imatapas quqku, yaqañam watapas  tukurqunña, maqtaqa manas ayllun kutiriytapas  yuyasqachu, chaysi Rasu Willkaqa: –¿Imaraykutaq  kay maqtaqa mana wasinman kutiytapas    yuyanchu?–nispan yuyaychakusqa, chaysi tapun:  – ¿Imaraykutaq mana wasiykiman kutiytaqa  munankichu?– nispan, maqtaqa: –kaypiqa allinmi  tarikuni tayta, manam imapas pisiwanchu, sapallay  kaspam hawka kani– nispan kutichisqa, machuqa  chay nisqanwansi tumpata hawkayarqun, hinalla  payqa llamkapakusqa, ichaqa huk kaqnin  qarasqan sipasmantas sunquchakurqusqa,  chaysi pakanpalla rimapayasqa: –may munay  waytachahina kaqllataq qamqa kanki mamallay–  nispan nisqa, pasñaqa pinqapakuspansi:  –¿Imaraykutaq chaykunataqa niwanki?– nispan  michakusqa, waynaqa: –sumaqllaña waytapa  sisan sumaqcha kasqaykipi, sumaq llampu  sunquchayuqta qawaspaymi, anchata munakuyki,  nisqa."
Willakuykuna maytu - Chanka Literatura 2 - 2° Secundaria - Quechua chanka,"Chay pachamantas sipasqa kusi ñawiwan  maqtataqa qawasqa, imatapas achkatas    qaraq, chaynapis rimanakuspanku pakasqallapi  pukllapakusqaku, pacha risqanmanqa warmipa  sunqunpipas kuyakuyqa qispirqusqaña, ichaqa  taytan Rasu Willkaqa chayta qawarisqa hinaspa  maqtataqa anyasqa: –¿Imaraykutaq chay  churiytaqa chikuchanki?"
Willakuykuna maytu - Chanka Literatura 2 - 2° Secundaria - Quechua chanka,"– nispan tapupayasqa, waynaqa  mana llullakunanraykus chiqapta kutichisqa: – taytallay manam sunquypiqa chaykunaqa  kanraqchu, ichaqa anchatam churiykita kuyakuni–  nispan kutichisqa, Rasu Willkaqa piñakurquspansi:  – ¡Manam chayqa kanmanchu!, ¡paqarin  kapuqniykita chaninchapusqayki, chaywan  ripunaykipaq!"
Willakuykuna maytu - Chanka Literatura 2 - 2° Secundaria - Quechua chanka,"–nispan qaqcharqusqa; maqtaqa wañuytas  chaywan tarin, llakisqallaña pasñata pakallapi  maskaspan ayqikunankupaq rimapayasqa: – kuyasqay urpichallay anchatam munakuyki,    mana qamwanqa manach kawsallaymanchu,  taytaykim qammanta rakiwachkan, haku  pakanpalla ripukusunchik– nisqa."
Willakuykuna maytu - Chanka Literatura 2 - 2° Secundaria - Quechua chanka,"Sipas warmaqa  anchatas payta kuyakusqa: –ñuqapas  anchatam munakuyki, icha kanankamaqa  manam imatapas rurarqanchikraqchu, kunan  tuta kuyanakusunchik, chaynapim warmiykiña  kaspa, manaraq achikyayta ayqikusunchik–  nispan llakinta samachisqa."
Willakuykuna maytu - Chanka Literatura 2 - 2° Secundaria - Quechua chanka,"Waynaqa chay  niptinsi tuta puñusqanman yaykurqusqa, chaypi  wañuy pachapi kasqakuypihina anchata  kuyanakusqaku, manaraq quyllur qispimuytas,  as pachan aptakusqa Anqas Mayu patallanta  Anqukama risqaku, chaypis waska chutarayasqa  chayninta chimparqusqaku, ñas Aqu Pampa  qichqanta qispichkaptinku intiqa qispirqamusqa,    chaypis Rasu Willkaqa rikchapakuspan warmi  churinmantaqa illachikusqa: ….yaw maypitaq  kachkanki, mana qawariykichu– nispan qayan,  manas pipas kutichinchu, wakin churinkunaqa  maskankus hinaspa mana tarinkuchu, mamantas  tapun payqa yakukunawan rimanakusqa  kaspan mayukunata: – ¡¿Manachum wawallayta  qawakullawaqchik karqa?"
Willakuykuna maytu - Chanka Literatura 2 - 2° Secundaria - Quechua chanka,"!– nispan tapukun,  chaysi Anqas Mayuqa: – Mamay wawaykiqa huk  runawan kuskam Anqupi chimpana waskanta  chinparquspan Aqu Pampaman wicharichkanku–  nispan kutichisqa, warmiqa chaytas apuman  willan, payñataq anchata piñakurquspan  Qapaq warakanta hapiykuspan, hatunkaray  rumikunata chamqarqarisqa, chaysi parahina  Aqupampa muyuriqninpi   chayan; paykunaqa  llaqtaman chayasqakuña, chaypiñataq Anqara  kamachikuq tiyasqa, paysi rikurquspan: –¿Iman    Imaraykutaq qamkunaqa aputa piñachispa  chikita apamuwankichik?."
Willakuykuna maytu - Chanka Literatura 2 - 2° Secundaria - Quechua chanka,"¡kaymanta asuwaychik–  nispan chay patmamanta qarqusqa, chaysi kaqlla  Uru Pampa Mayu wayqunman uraykusqaku,  chay qipantas Rasu Willkaqa rumikunata  qatichichkan, manam maypipas pakakuyta  atisqakuchu, machaykunaman yaykuptinkus,  machaypa waqaychaqninku, Rasu Willkapa  churinku kaspanku willaqlla kasqaku, churinta  mana imanayta atispañataq, kachaykuqlla  kasqaku."
Willakuykuna maytu - Chanka Literatura 2 - 2° Secundaria - Quechua chanka,"Waynakunaqa kuyanakuyninkupa  kallpanwansi manaña samayta ichisqaku,  chaysi Uru Pampa Mayuta chimparquspanku,  Chiwyaq mayupiña humpinku chiriyananpaq  armakusqaku, chaymanpas ninayasqa rumi  chayarqamuspan yakutaqa timpurqachisqa,  chaysi musuqmanta ayqinku, wayquntas Qullqan    Markamanña wicharisqaku, urqu wasanpiña  pisipasqa samaykusqaku: –manacha kaykamaqa  haypachiwasunchu – nispanku tiyasqaku;  qunqaymantas Rasu Willkaqa hatun rumiwan  warmitaqa ñitirqachin, maqtaqa atipakunraqsi,  huktas ñawi wiqintin pawaykuchkaptin, aswan  hatun rumiwan wañurqachisqa, chaypis iskay  kuyanakuq waynakuna kuskanku qaqayasqa  wiñaypaq tiyachkanku."
Willakuykuna maytu - Chanka Literatura 2 - 2° Secundaria - Quechua chanka,"Kunankama Rasu  Willkapa rumikuna chayachisqankunapiqa qala  kasqanmanta, yunkaniraq pachakunaman  tikrasqaku, chayraykum kunankama may  purisqapipas miski ruruta tarpukunchik, chaymi  kunankama Ataypurataqa kuskan qaqantinta  kuyanakuqkuna kunakuspanku yupaychanku,  ñuqaykupas Rasu Willkataqa manchakuywan  imatapas, imapaqpas haywarikuyta churapuniku."
Willakuykuna maytu - Chanka Literatura 2 - 2° Secundaria - Quechua chanka,Pay Rasu Willkapas may tiyasqanmantam  llakisqa churinta watukamun.
Willakuykuna maytu - Chanka Literatura 2 - 2° Secundaria - Quechua chanka,"Chayna nispan  willakuyta tukurqamun, chaykamaqa achikyaypas  chayarqamuchkasqaña."
Willakuykuna maytu - Chanka Literatura 2 - 2° Secundaria - Quechua chanka,"Sara Sara llaqtatam waqaychaq Achka wata ñawpa risqanpim Sara Sarapa chakin  wayqupi, kimsa pallqapa chawpinpi sumaq  llaqtacha karqa, chay raykum chaypiqa yakuqa  achka kasqanpi, muyuriqninpiqa llapa imapas  waytayuq qumirlla kasqa, chaypis qumir yuyukuna,  waytakunapas sumaq qawakuyllapaq kasqa."
Willakuykuna maytu - Chanka Literatura 2 - 2° Secundaria - Quechua chanka,"Rusas  hawankunapis pawkarchaqa pillpintukunapas  samaykuqku, siwar qintichakunapas mallkin mallkin,  mana kaq waytakunamantapas miskita husquspan  pawaykachaq."
Willakuykuna maytu - Chanka Literatura 2 - 2° Secundaria - Quechua chanka,"Chay kuyayllapaq kitichapa apunkunaqa huk  iskay kuskachasqa runakunam, paykunam allin  qapaqkunapa wawqi panin kasqaku."
Willakuykuna maytu - Chanka Literatura 2 - 2° Secundaria - Quechua chanka,"Qariqa  Ullantay qapaq sinchipa wawqinsi kasqa,  warmiñataq Manku Qapaqpa willkan kanman  karqa."
Willakuykuna maytu - Chanka Literatura 2 - 2° Secundaria - Quechua chanka,"Qusanmi Gabriel Nina Kuntur sutiyuq,  warminñataq Kurnilya Quritina, paykunaqa allin  riqsisqa, haykapipas kusi uyayuqllas kasqaku;  manas haykapipas piñasqaqa kanmankuchu  karqa, hawkam imapas kapuqniyuq kawsakuqku."
Willakuykuna maytu - Chanka Literatura 2 - 2° Secundaria - Quechua chanka,"Qapaq tiyanankuqa qasi sapanku kawsakuyninkus  kasqa, manas pipas maypas kay kusi runakunataqa  imammantapas awqakuqchu, paykunapam  karqa huk chullalla wawa churinku, paypa sutinmi  Lusyanu Nikanur, ichaqa Qara Qisqis kuyay sutiwan  runakunaqa riqsisqa, allin yuyayniyuq, Ullantapa  mulla samin hinaspa Manku Qapaqpa willkan  kaspan allin yachayniyuq karqa, mana suwa,    llunku kasqanpi runakunaqa anchata kuyaqku,  sumaq rikchayniyuq waynam karqa."
Willakuykuna maytu - Chanka Literatura 2 - 2° Secundaria - Quechua chanka,"Sapa kutim  Pawsa llaqtaman uraykamuspan apustul Santiyahu  nisqanwan waytakunata churapuq, payqa paypi  iñiqmi karqa, imaynam Pawsa llaqtapa patrunnin  kasqanrayku, chay kuskatam miski yuyukunata  kuyaqninkunaman aypun, chayta ruraspa  wayralla, turu manyapa purisqanhina kallpaspan  kuyasqan ayllu wasinman kutiykuq."
Willakuykuna maytu - Chanka Literatura 2 - 2° Secundaria - Quechua chanka,"Payqa makinpi  chukunta aywichisparaqmi, paqarichisqan tayta  mamanta napakuykuq hinaspam apasqan miski  tantachakunata kusi mikunankupaq aypuq."
Willakuykuna maytu - Chanka Literatura 2 - 2° Secundaria - Quechua chanka,"Kay rurayta tukuspanmi wichay urquta purispan,  suqusmanta rurasqa qinanta waqachispa, urqu  wasankama chayaspan chaypi wiñaypaq kaq  ritikunapi samaykuq, pisiparquspanki wakinpiqa  :–manañam atiniñachu–niq…ichaqa manam  chaywan llallichikuqchu, uman urquman  chayaykuspanmi rumi hawanpi tiyaykuspan,  waqaspan qinanta llakita waqachiq, wiqinkunam  chaqchusqa qilli rumikuna kaqlla llipipipiq,  purispansi wichiykun, riti hawanpi hatarinraq,  aswan karunchaspan panpakunata qawarin,  chay hatun pata mastarisqa pachata, chay  kasqanmantas waranqanpi qachu mikuchkaq  ushakuna kasqa, hina wachwakunapas  quchakunapi tuytuchkaqta qawarisqa."
Willakuykuna maytu - Chanka Literatura 2 - 2° Secundaria - Quechua chanka,Chaynapi urayman wichayta qawarispan sunqun  manchariyta tarisqa: ¡Manchakuchkanim... piraq hamuchkan…!
Willakuykuna maytu - Chanka Literatura 2 - 2° Secundaria - Quechua chanka,"– nirqa ima hinam  huk sumaq sipas ichimuspan, kasqanman  asuykamuchkaqta qawaspan, –raprayuqhinam  kasqa– nispan umallanpi rimapakun."
Willakuykuna maytu - Chanka Literatura 2 - 2° Secundaria - Quechua chanka,"Wayralla  Qisqispa ñawpaqninpi rikurirqun, payñataq: –  imayna kallpayuqmi kanki, kay pampakunata  wayralla chimparqunaykipaq, hinaspa sapallay  tiyakusqayman chayarqamunaykipaq."
Willakuykuna maytu - Chanka Literatura 2 - 2° Secundaria - Quechua chanka,"Payqa: –  Ñuqaqa sumaq Qura Quram kani, kunanqa chayta  Qura Qurawan riqsinchik, kaynintam uku pachapi  quri waytakuna pallaq muyayman hamuni, wak    karupi kaq Quri Kanchaman apanaypaq, hinam  chaypipas riti urqukuna kasqan qapaq Puma Wiripa  munaychakusqanpi."
Willakuykuna maytu - Chanka Literatura 2 - 2° Secundaria - Quechua chanka,"Chaypim ñuqaqa kawsani,  chiqap kasqan riti mamanchikpa qayllanpi, payta  yupaychakuspa, sichpallam qapaq tiyanayuq Qura  Qura llaqtapi payqa karqa, kunanqa manaraqmi  pipas riqsinraqchu."
Willakuykuna maytu - Chanka Literatura 2 - 2° Secundaria - Quechua chanka,Chayta willaspanmi chay  mana riqsisqa akllaqa chinkakurqun.
Willakuykuna maytu - Chanka Literatura 2 - 2° Secundaria - Quechua chanka,Qisqisqa  manchakuymantas yuyayninta chinkarqachin  rikcharispa hatarispanñataqsi qaparin: –¡Taytay  Ullanta!
Willakuykuna maytu - Chanka Literatura 2 - 2° Secundaria - Quechua chanka,"Manku Qapaq machu taytaypas… kallpaymi pisirqun… ¡Hamuy… qapaq kasqayki  chinkasqamanta, waqani!"
Willakuykuna maytu - Chanka Literatura 2 - 2° Secundaria - Quechua chanka,"kunan kay mana  pipapas riqsisqan pachakunapi tarikuni – nispanmi,  suqusmanta rurasqa qinanta waqachispan  waqan…   hinaspanmi tayta mamanpa wasinman  tutaykuchkaqtaña kutirqa, pisipasqallaña    yaykuykuptinmi, huk mana riqsisqan uyayuq  runakunata qawarqun hinaspam yuyayllanpi: –  ¡Manchakunim!"
Willakuykuna maytu - Chanka Literatura 2 - 2° Secundaria - Quechua chanka,"Huknin runas kuyaq simillawan: –  Lusyanu wallapaq akllasqan kachkanki, qamqa  yachankim, mama suyunchik nanachikuq  kanaykitaqa – nisqa."
Willakuykuna maytu - Chanka Literatura 2 - 2° Secundaria - Quechua chanka,"Lusyanuqa sunqunmanta:  –allinmi chayqa risaqchiki – nispan kutichisqa,  hinaspanmi tiyasqanmanta hatarispan, kuyasqan  tayta mamanpa qayllanman qunqurikuspan… payaña mamanpa chakinta makinkunatapas  muchaykun, taytantapas hatun rikrawan  makallaykuspan yuyaychakuq sunquwan urkunpi  muchaykusqa, chaypi: –Tayta mamallaykuna  saminchaynikichikta quykullawaychik–nispa  mañakun, machu payaña tayta mamansi, wawa    churin kuyasqankuta saminchasqaku: –kuyasqay  churillay,kawsayniypa samaynin, Qapaq yayam  hinaspa Mama suyunchikmi qayasunki, amam  machakunkichu aswanmi qapaq sinchikunahina  kanki, pipas yupaychasunaykipaq–nispanmi  waqaykuspan hukkamaña ninakurqaku."
Willakuykuna maytu - Chanka Literatura 2 - 2° Secundaria - Quechua chanka,Paqarinninman Qisqisqa pukawan yuraq rurasqa  unanchanta ichuq makinpi aptakusqas ripusqa.
Willakuykuna maytu - Chanka Literatura 2 - 2° Secundaria - Quechua chanka,"Pawsa llaqtaman chayaykuspas alliq makiwan  chukunta aywirispan llaqtata rimakuykusqa,  hukninwanñataq unanchanta aywichisqa, chay  pachaqa iñina wasipi kaq kampanakunapas llakitas  waqtamusqaku, ichaqa kusisqatahina qawaspanku  kusiyllaña tatantanyamusqa."
Willakuykuna maytu - Chanka Literatura 2 - 2° Secundaria - Quechua chanka,"Alliq makinpi  chukunta haywarispan llapan runakunamanta    kacharparikusqa, urquta wicharispanñataq: –  ¡kawsachun mama suyu!"
Willakuykuna maytu - Chanka Literatura 2 - 2° Secundaria - Quechua chanka,–  qaparispan karuchakusqa hinaptinmi chay qari  Qisqis Lusyanuqa chinkarqusqa.
Willakuykuna maytu - Chanka Literatura 2 - 2° Secundaria - Quechua chanka,"Kunanqa Santa  Katalina Wallakuna tiyasqankupim kachkan,  chaymantam sunqullanpi tayta mamanta  kuskachan, wayrapa samayllanpipas watukuykunsi,  paykunawanmi kachkan imaynam allin asnay  waytakunapi tiyasqanhina."
Willakuykuna maytu - Chanka Literatura 2 - 2° Secundaria - Quechua chanka,"Turpuylla hatun walla Kay maqtaqa manchay wallas, allin aychapa  huntasqan, hatunkaray ukumarihina wirasapa."
Willakuykuna maytu - Chanka Literatura 2 - 2° Secundaria - Quechua chanka,"Uyansi tumpa yana niraq siminsi uñahinalla  ichaqa raku wirpayuq kasqa, uyanqa pukruhina,  qawariyninpas ñawchillañas kasqa."
Willakuykuna maytu - Chanka Literatura 2 - 2° Secundaria - Quechua chanka,"Maqanakuypi  tuki, anchukuypaqpas illapallañas, takanakuypaq  qarisu, mana manchakuq, ima ruraypipas ancha  yuyayniyuq kasqa."
Willakuykuna maytu - Chanka Literatura 2 - 2° Secundaria - Quechua chanka,"Taytansi Pampas llaqtayuq, mamanñataq  Patasmanta kasqa."
Willakuykuna maytu - Chanka Literatura 2 - 2° Secundaria - Quechua chanka,"Payqa Qura Qura llaqta  hukkaqnin chukllapi paqariqmi karqa, irqi  kaspanqa yana pachayuq, yana wikukunawan  kuskachakusqam purikuq, payñataq  kamachikuqninhina siqillapi qucha patanpi  purichiq."
Willakuykuna maytu - Chanka Literatura 2 - 2° Secundaria - Quechua chanka,Maqtaña kaspanmi pasñakunapa llikllankunata  wayralla ayqikuspan liqliskuna pawasqanhina  altakuq.
Willakuykuna maytu - Chanka Literatura 2 - 2° Secundaria - Quechua chanka,"Manaña chaywan pisipaspas, pampakunapi  kallpaspan punchaw qunta qatipayaq."
Willakuykuna maytu - Chanka Literatura 2 - 2° Secundaria - Quechua chanka,"Chay  pampakunapitaq kuyaq masinkuna kasqa,  Waman pampapi akakllukunawan tinkuq, Warmi  Pampapi qinchukunawan puriq, Aykarapiqa  tuyakunawan sukapakusqa, Wayllanipi chiwakuwan  chalchakakunawan qayaykachakusqaku,  Pichwanipiqa waychawkunawan, piqiskunawanpas  kuskachakuspa pukllasqaku."
Willakuykuna maytu - Chanka Literatura 2 - 2° Secundaria - Quechua chanka,"Llapa rurasqankunatam  muyuriqninpi yachaqku, chaypi amirquspas huk  suyuman Aqu Chiwchinta, Yawri Wirinta hinaspa  Usqunninta risqa, chaykunapiqa manas riqsisqan    qintikunatapas tarinchu, manataq intipaschu  manataq quñipaschu, manataq kuyasqan  mallkikunapas chaypiqa kasqachu, chayqa  huk kawsay mana riqsisqankunañas kasqa,  ichaqa pisaqakuna, puku pukukunas, hinataq  chiri, wayra, ichukunapa hawanta pukuspanku,  sukastin tayakunapa hawankunatas paykunawan  risqaku."
Willakuykuna maytu - Chanka Literatura 2 - 2° Secundaria - Quechua chanka,"Chaypi suqyapa mullpayachisqan qumir  qachukunapis hatun tukuq wikuñakuna kasqa,  mana pipapas kuyuchinan wiskakunapa wasinkupas  kasqataq."
Willakuykuna maytu - Chanka Literatura 2 - 2° Secundaria - Quechua chanka,Chaysi Turpuyllaqa: – kay allpa pachaqa  mana tukuqmi kasqa – nispan intipa wañuysan  wachinta chaskispan tiyasqa.
Willakuykuna maytu - Chanka Literatura 2 - 2° Secundaria - Quechua chanka,"Anti suyupa wallankunas llapan qatinakuq  urqukuna kanman karqa, qapaq ñawpa  sinchikunapa apasqan Sara Sara, Qarwa Rasu,  paykunas Turpuylla mana yupaychakuspa  puriykachasqanta qawaspa, maqanankupaq  kasqaku, chaysi Turmanyata, puka siqulluyuq  illapata kamachisqaku hinaspa parata  runtus chikchiwan kuska waqtarqunankupaq  kachaykusqaku."
Willakuykuna maytu - Chanka Literatura 2 - 2° Secundaria - Quechua chanka,"Payqa chaywanpas mana  manchakuspan hinalla purikuq, imayna pacha  timpuptinpas, utaq pakchakamuptinpas, hinallam  saqrapas piñasqa qayllanmantaqa ayqikuq,  ¿Imamantam manchakunman karqa?"
Willakuykuna maytu - Chanka Literatura 2 - 2° Secundaria - Quechua chanka,"Kay  yuyaykunata hamutaspanmi, tumpa suqu uma  sayasqa runawan tinkurqun, paysi hatun lluchka  qaqawan rurasqa wasinman rinankupaq: – ¡Haku  wasiypi samakusunchik!"
Willakuykuna maytu - Chanka Literatura 2 - 2° Secundaria - Quechua chanka,Payqa  Puma Wiri sutiyuq kamachikuqsi kasqa.
Willakuykuna maytu - Chanka Literatura 2 - 2° Secundaria - Quechua chanka,Turpuylla kuyakuyninmanta kusichinanpaq  purisqanmanta willakusqa.
Willakuykuna maytu - Chanka Literatura 2 - 2° Secundaria - Quechua chanka,"Achikyaytaqa,  kacharinanpaqsi, Puma Wiriqa wasin uma  hawanman qispichin, chaypis chuya kallpa  simiwan rimapayan: – Ñuqapas qamhina ancha  kallpayuq waynam karqani, yachachiqniymi  Pacha Tupuq karqa, ñuqapas achka munay  musquyniyuq karqani, paymi achka pakasqakunata  yachachiwarqa."
Willakuykuna maytu - Chanka Literatura 2 - 2° Secundaria - Quechua chanka,"Chaymi, imakuna kananta,  wañuy kawsay watuyta yachani."
Willakuykuna maytu - Chanka Literatura 2 - 2° Secundaria - Quechua chanka,Turpuyllaqa  qasi sunquwansi uyarikun: ¿Achikyay intipa llipyay  wachinkuna kanchirimusqanta qawankichu?
Willakuykuna maytu - Chanka Literatura 2 - 2° Secundaria - Quechua chanka,"¡Chaynatam punchaw puchukayninpi  pakakusqantaqa qawanki!, chayman hinataq  kawsayninchik, yuyarimuspa, wiñaspan puqurin  hinaspataq wañuyta tarin – nispan qatinraq:  – kaypim paqarisqanchikpa hayllanpi hinataq  wañunanchikpa wasanpi kanchik, ichaqa  yupiykikunatam manaraq churachkankichu."
Willakuykuna maytu - Chanka Literatura 2 - 2° Secundaria - Quechua chanka,"Alliq    makintam mana riqsisqa runakuna saruwaqninchik  hamunqaku, ñuqanchikqa amachakusun  ichaqa chayqa yanqapaqmi kanqa, paykunaqa  saruwaspanchikmi ichuqman chayanankukama  wicharinqaku."
Willakuykuna maytu - Chanka Literatura 2 - 2° Secundaria - Quechua chanka,"Imallapipas yanapakunkim,  kunanqa maykamapas maskasqaykiman  ripuy, kutimunaykipaqqa, hatunkaray Sinchi,  kuskachaqniy apum kanki– nispan tukuykun."
Willakuykuna maytu - Chanka Literatura 2 - 2° Secundaria - Quechua chanka,"Turpuylla: – Pay nikullaykim tayta Puma Wiri mana  tarisqay ñanpi, chayraq kallpachakuyta qampi  tarini, chay kallpam mana ruray atisqaykuna  qispichinaypaq yanapawanqa."
Willakuykuna maytu - Chanka Literatura 2 - 2° Secundaria - Quechua chanka,"Arí maqtallaraqmi  kani, ichaqa ima muchuyraq suyawachkan,  pachapa maqakusqan, pakasqakunapa  intuwasqan, chaymi ñawchi takarpupa  tipasqanhina chayaq, wañuy maskaypas    samayniyta kallpachan hinaspa supayniytapas  qarayaykachin, hukkamaña taytay Puma Wiri –  nispan ichiyta qallarispan karunchakun."
Willakuykuna maytu - Chanka Literatura 2 - 2° Secundaria - Quechua chanka,"Amaraq hikutakuychu, kutirimuy,  huk yuyawanaykipaq kuyakuyniytam qusqayki,  icharaq yanapasunkiman– nispan qayan."
Willakuykuna maytu - Chanka Literatura 2 - 2° Secundaria - Quechua chanka,"Huk  warakata alliq makinwan muyuchispan Puma Wiri  Turpuyllawan hichpanakunku, kuraq sumaqllata  qawachispa iñichin: –Kayqa wañuchinapaq  chuqaq armam, kaytaqa awqakunamanta  amachakunallaykipaqmi hapinayki; kunanmi  imaynam llamkasqanta yachachisqayki – ruyru  rumita hapiykuspanmi warakata qawachin: – kayhina ruyru rumita hapispam pampanman    churanki– nispan wakman kayman qawaspam, huk  atuq usha mikurqunanpaqña kaqta qawarqun:  – ¿Qawachkankichu chay usha wañuchinanpaq  kaq Atuqta?– nispan qawachin, Turpuyllaqa:  – ¡Arí qawanim tayta!– tumpa suyaqllaña nin,  machuqa: Hukkaqninpiqa kawsaqta chiqap  yachachinanchikpaq wañuchichwanmi – nispan,  waskan patankunamanta hapispan warakataqa  muyuchin, iskay muyuypi hukninta kachaykun ¡wap!"
Willakuykuna maytu - Chanka Literatura 2 - 2° Secundaria - Quechua chanka,"nispanmi rumiqa pinkirqun hinaspam atuqpa umanpi  chayarquspan chayllapi wañurqachin: – Chaypaqmi  kay qukusqay allin, sutinmi waraka– nispan quykun."
Willakuykuna maytu - Chanka Literatura 2 - 2° Secundaria - Quechua chanka,"Turpuyllaqa kunkanman sillwikuykuspanmi anchata  pay nispan, ñan purinanta kawsayninpa nisqanman  ripukun, purin…purin…."
Willakuykuna maytu - Chanka Literatura 2 - 2° Secundaria - Quechua chanka,"Chukllanman chayaykuspanmi mana hawkayayta  tarispan, intipa pakakunanmanñataq purinanpaq  churapakun, ¿maynintataq riyman?"
Willakuykuna maytu - Chanka Literatura 2 - 2° Secundaria - Quechua chanka,"Nispanmi  Sanqarara Mayupa risqallanta tarin, chay mayuqa    maman quchamansi wañuq rin."
Willakuykuna maytu - Chanka Literatura 2 - 2° Secundaria - Quechua chanka,"Maqta urupa  chutarikusqan hinatas purin, mana riqsisqan wayqu  pachakuna kasqa."
Willakuykuna maytu - Chanka Literatura 2 - 2° Secundaria - Quechua chanka,"Chaypiqa waraqukuna, qillullaña  ritamakuna ñankunapa patanta achalasqaku."
Willakuykuna maytu - Chanka Literatura 2 - 2° Secundaria - Quechua chanka,"Sachakunapas mana yaykuy atina achkallañas,  mallkinkunapi, wiqrukuna qaparispanku wakman  kayman ratakusqaku, hinapitaq achkan kukuli  upallalla suyachkanku, chaypitaq runa tukuq  chawkatupas kasqa."
Willakuykuna maytu - Chanka Literatura 2 - 2° Secundaria - Quechua chanka,Intis kanchiriyninwan imatapas  tiqtirquypiña hinaspa tutapas rupaq quñillanas  kasqa.
Willakuykuna maytu - Chanka Literatura 2 - 2° Secundaria - Quechua chanka,"Chaypa tukuyninqa mana tariy atinam  kasqa, chaypiqa Chukchum wañuchinanpaq  kusisqa suyachkarqa, runaqa amachakuypi kaspan  mana tususqantaqa musyarqachu."
Willakuykuna maytu - Chanka Literatura 2 - 2° Secundaria - Quechua chanka,"Chaynapim  Llankiman kunan(Qaki), nisqaman chayaspan  kuyaq warmi qari masinkuta tarikun, chaymantaqa  risqaku Ñakariman kunan (Akari), chaypiqa  achkayasqakuña, Nanasqaman kunan (Nasca)    chayaspanku, chaypiqa Awqa Puklla Kurakawan  riqsinakusqaku, paypa ayllunkuna, wallankunata,  Sinchi kamachikuqkunatapas riqsiykachisqa, Atuqsa  sutiyuqsi wallapa kamachikuqnin, yuyaqninpas  kasqa."
Willakuykuna maytu - Chanka Literatura 2 - 2° Secundaria - Quechua chanka,"Chaypiqa warakanraykus Turpuyllaqa allin  riqsisqa, chay raykuñataq warmikuna Miski Takiwan  Quri Rikra paymanta kuyaq sunquyarqusqaku."
Willakuykuna maytu - Chanka Literatura 2 - 2° Secundaria - Quechua chanka,"Llankipi raymi tukuytas llapanku sara tipiy llaqtaman  kutirisqaku, chaypis Suqta Ruqana kamachikuq  yanapaqnin Rumi Makiwan chaskisqaku,  chaypitaqsi aswan sumaq raymita rurasqaku."
Willakuykuna maytu - Chanka Literatura 2 - 2° Secundaria - Quechua chanka,"Kimsa punchawñas raymi kasqankupi, huk willakuy  raymitaqa qullurqachisqa."
Willakuykuna maytu - Chanka Literatura 2 - 2° Secundaria - Quechua chanka,Chaysi Wayna Qapaqpa  wallankuna llaqtakunapi awqakuspan Tawantin  Suyuman Inkakuna kamachiyniman churananpaq  hichpaykuchkasqaña.
Willakuykuna maytu - Chanka Literatura 2 - 2° Secundaria - Quechua chanka,"Chayllapis nina rataqkunapas  chiriyarqun, Turpuyllapas tusuqhinas katkatan, chayqa  manam manchakuymantachu karqa, Chukchu    runa kayninman yayakusqanmantam kasqa, chayta  qawaspanku uywapa qayaqninhina qatqillay  qatqi hampita quspanku chullallapi hampisqaku."
Willakuykuna maytu - Chanka Literatura 2 - 2° Secundaria - Quechua chanka,"Awqa Puklla kuraka, hichpanpi Suqta Ruqana  kasikiwan kuska rimanakuspan hukllawakusqaku  chaynapi awqanakuy wallakuna kamachinankupaq  sinchikunata kaynata akllanku: Atuqsata chala  suyu, mama quchamanta, Awqakama Yawka  wañuy kawsay nanachikunanpaq kasqa."
Willakuykuna maytu - Chanka Literatura 2 - 2° Secundaria - Quechua chanka,Rumi  Makitaqa Qusqupi kunan (Inka Wasi) harkakunanpaq  kamachinku.
Willakuykuna maytu - Chanka Literatura 2 - 2° Secundaria - Quechua chanka,"Turpuyllataqa, riqsichikuy tarisqanpi  chay Qusqupi kasqanmanta Apu Rimaqkama  awqakunanpaq kamachisqaku."
Willakuykuna maytu - Chanka Literatura 2 - 2° Secundaria - Quechua chanka,"Chaysi Turpuyllaqa  waranqanpi warakakunata simpachisqa,  mana paykunapa ancha Maqanankuna, wara  kaspinkunapas kasqan hawa, mana chay  llasaqkunawan purinankuraykutaq, purinankuqa    achkam pachak pacha puriykunas kasqa."
Willakuykuna maytu - Chanka Literatura 2 - 2° Secundaria - Quechua chanka,"Chaynas  pusaq punchawpaq awqanakuypaq imankunapas  rurasqaña kasqa; Miski Takiqa, Quri Rikrantinsi  munakusqanku qaripa kamachiyninpi qipanta  qatikusqaku."
Willakuykuna maytu - Chanka Literatura 2 - 2° Secundaria - Quechua chanka,"Atuqsaqa Rumi Makintinsi ancha piña  awqanakuymanta llallirqachikusqaku, hinaspa  asllayarquspanku maqachikusqa Wanka Willkaman  ayqikusqaku, chaykamaqa Turpuyllaqa Qura Qurapa  Qullanan kaspan mana chayllaqa atipachikurqachu,  chayrayku Wayna Qapaqpas allin ñawiwan  qawarqa."
Willakuykuna maytu - Chanka Literatura 2 - 2° Secundaria - Quechua chanka,"Llumpay intusqankumanta qipanman  allimanta anchurqa, Inti Watananta, Qarwanillanta,  Tasta Mayunta hinaspan kuyasqan Qura Qurapa  chayarqa, chaymantaqa aswan hatunkaray urqupa  umankama qispirquspan chaypi wañuy tarinankama    awqakuspan amachakurqa."
Willakuykuna maytu - Chanka Literatura 2 - 2° Secundaria - Quechua chanka,"Kay wañusqan urqum  kunankama sutinta apan, kikin pacham risqsikuyninta  churaspan chaypi Qura Qurapa waqaychaqnin  kananpaq churarqa."
Willakuykuna maytu - Chanka Literatura 2 - 2° Secundaria - Quechua chanka,"Munakusqan warmikunapas  chay manaraq wañuchkaptinsi Wayna Qapaqta  mana wañuchinanpaq mañakusqaku, mana  chayta taripankus wiqinkunawan quchakunapa  yakunta huntachisqaku, chaymi kunankamapas  hichpanpi Parwan Qucha sutiyuq, chaymi Qura Qura  llaqtayuqkunaqa saminchayninta maskanku, qucha  patanpi qinakunata, wiyulinkunata, hitarrakunatawan  waqachispanku."
Willakuykuna maytu - Chanka Literatura 2 - 2° Secundaria - Quechua chanka,"Putuqchi urqupa quri pakasqan   Ispañul runakuna Tawantin Suyuman  chayamusqanpim Ransisku Pisaru nisqan Qusqu  llaqtapiqa munaychakurqusqaña, llapan quri  kanchakunatapas mana quriyuqtaña qipachisqa,  hinataq Ata Wallpa Inkatapas hapirqachispan  wichqarqusqaña, chaymi kawsachinanpaq  achka quri qullqita mañakusqa: –¡Sichus mana  mañakusqayta quwankichu hinapaqa wañunki  punim!– nispanmi, Pisaruqa kawsayninpa chaninta  churarqa."
Willakuykuna maytu - Chanka Literatura 2 - 2° Secundaria - Quechua chanka,"Chaypim Ata Wallpa Inkaqa: – ¡Tawantin  Suyu muyuriqninmanta qurita, qullqita astamuychik,  chay chaninwan kawsay quwanankupaq!"
Willakuykuna maytu - Chanka Literatura 2 - 2° Secundaria - Quechua chanka,"Nispan  kamachikusqa, chayta uyarispanku hichpanpi  kaq yanapaqninkuna Tawantin Suyuman kay    kamachikuyninta aypurqaku."
Willakuykuna maytu - Chanka Literatura 2 - 2° Secundaria - Quechua chanka,"Kay willakuyqa  Tawantin Suyupa llapa suyunku, patmanku,  llaqtanku, markanku hinaspa ayllunamanpas  chayarqusqañas hinaspam llapanku llakisqa  tarikusqaku, chayraykutaq kunkistarur nisqan  runapaq llapan suyukunamanta quritaqa  huñumusqaku."
Willakuykuna maytu - Chanka Literatura 2 - 2° Secundaria - Quechua chanka,Inkapa kamachiynintaqa  chaskikunas llapan suyukunaman apasqaku.
Willakuykuna maytu - Chanka Literatura 2 - 2° Secundaria - Quechua chanka,"Chaypim qurita huñuspanku, Inka kacharisqa  kananpaq nispanku kasqa."
Willakuykuna maytu - Chanka Literatura 2 - 2° Secundaria - Quechua chanka,Chay willakuy  mastarikusqa chaymi llapan suyukunamanta  waranqantin uywakunapi quri qipikusqallaña  Kaha Markaman apanankupaq kasqaku.
Willakuykuna maytu - Chanka Literatura 2 - 2° Secundaria - Quechua chanka,"Chay  pachakunapi ñankunaqa sasa purinas kasqa,  imaynam antikukuna urqun qasayuq, wayqun  waqtayuq, qaqan pampayuq, kasqankurayku."
Willakuykuna maytu - Chanka Literatura 2 - 2° Secundaria - Quechua chanka,Hinataqsi chay minkawan purikuyqa ancha  sasa chikiwan rinas kanman karqa.
Willakuykuna maytu - Chanka Literatura 2 - 2° Secundaria - Quechua chanka,"Chayqa ispañulkunapa ukunpis ancha suwakuna  kasqaku ichaqa paykuna mana munarqakuchu  chay qurikuna Kaha Markaman chayananta,  chaynas paykuna purapas suwanakuspanku,  sipinakuspapas, quri sunqulla kasqankupi."
Willakuykuna maytu - Chanka Literatura 2 - 2° Secundaria - Quechua chanka,"Kay  ñuqanchikpa suyunchik hichpanmansi huk  Kasikiwan kuska achka inkapa runankuna chay  qurikuna apanankurayku Qusqumanta hamusqaku,  mana suwakunawan tinkunankuraykuñataq,  qapaq ñanmanta hukwarquspa huk urqupa  pakasqan ñanninkunata risqaku."
Willakuykuna maytu - Chanka Literatura 2 - 2° Secundaria - Quechua chanka,"Chaynapis Ichu  mayu patatallanta risqaku, chaypi ichapas mana  allinmanta harkakunankupaq kanankuta iñispanku."
Willakuykuna maytu - Chanka Literatura 2 - 2° Secundaria - Quechua chanka,Yaqas Kallkimanñam chayaykuchkarqakuña  hinaspas chaypi qunqaymanta huk yana tuku pisqu  hawankuta pawarqamusqa.
Willakuykuna maytu - Chanka Literatura 2 - 2° Secundaria - Quechua chanka,"Chayta qawaspankus  chay runakunapa yuyayninkupi, chayqa chiki  willakuq kasqa."
Willakuykuna maytu - Chanka Literatura 2 - 2° Secundaria - Quechua chanka,"Chayta qawaykuspas Kasikiqa  wayralla ichinankupaq utqakurqa, imapas mana  allinkuna kananmanta amachakunankurayku."
Willakuykuna maytu - Chanka Literatura 2 - 2° Secundaria - Quechua chanka,"Kallpayllañas Asinsiyun pampaman  chayarqusqaku: Putuqchi urqupa chakinpiña  kaspa, chimpamanta huk qunti wayra  hamuchkaqta qawarqusqaku, chaysi  kawallukunapi sillakusqa suwa runakuna  hamusqanku kasqa, chaykunas qaparistin,    mana riqsisqa wañuchinankuna hapikusqa,  illapatahina tuqyachistin hichpankuman  asuykamuchkasqakuña."
Willakuykuna maytu - Chanka Literatura 2 - 2° Secundaria - Quechua chanka,"Kasikiqa wakin  kuskan risqanku wachiyuq kaq runakunatas  qiparqachin, chay supaypa wawan runakunawan  awqanakuspanku amachakunankupaq, chaysi  chayman chayarquspankuqa wañuchinakuyqa  ancha kasqa."
Willakuykuna maytu - Chanka Literatura 2 - 2° Secundaria - Quechua chanka,"Chaykamaqa  llamakunataqa  qipisqanku waqaychanankupaq ayqichisqaku,  chay millay runakunaqa inka saqisqankunataqa  wañuchiy illapankunawansi wañurqachisqaña,  aswansi urqu qaqa kuchuman qatisqaku, chay  hina kuchuman asuykusqankupis urqu qaqapi,  huk hatunkaray machayta tarirqunku, chaymansi  llamakunataqa utqayllaman qatispanku ukuman  haykurqusqaku."
Willakuykuna maytu - Chanka Literatura 2 - 2° Secundaria - Quechua chanka,"Ispañulkunaqa qipantas qatispanku  wañuchinankupaq chayman atipakusqaku:  –¡Manañam chaymantaqa lluptiwasunñachu¡  ¡Wañuchiychik…!– nispankus mana imapas  manchakuywan urqukama chay wachikunatapas  anaqta tuqyachisqaku;  chayllapis Apu Putuqchipa  piñakuynin qispirqamun, chaysi machay ukupi  kaqnunata qaparispan: – ¡Ancha ukuman, chaypi  waqaychakunaykichikpaq yaykukuychik!– nispan  kunasqa, chaysi llamayuqkunaqa uku machayman  yayakukusqaku punkumanta asukuspanku  hinaspas qaparikarqamun: kunanmi  riqsiwankichik  supaypa churinkuna–nispan, machaypi  kaqkunapa qayllanpiqa ancha rupariq waspiysi  muyuriqta antayarqachin, manas chaywanqa  ispañulkunaqa imatapas qawakurqakuñachu,    hinaspan lluqllarichkaq yaku timpuchkaqta  hawanman maqchiykamusqa, chaywansi  ispañulkunaqa rupasqa wañusqaku, mayna  achkatachiki maqchirqapas, ichaqa chaywanqa  ichu mayukama wañusqa apachikusqaku,  wakinqa qaqanpakurquspas chaypi kawsayninta  puchukachirqaku."
Willakuykuna maytu - Chanka Literatura 2 - 2° Secundaria - Quechua chanka,Chay hinam chay millay  runakunaqa quri suwakusqankupi wañuyta  tarirqaku.
Willakuykuna maytu - Chanka Literatura 2 - 2° Secundaria - Quechua chanka,Ichu mayupas ukuchata hina chaytaq  aparqarisqa.
Willakuykuna maytu - Chanka Literatura 2 - 2° Secundaria - Quechua chanka,"Manañam haykapipas chaymantaqa  runakuna Kasikitaqa qawasqakuñachu, manataq  chay llamankunapas qurintin mayman risqantaqa  yachakusqachu."
Willakuykuna maytu - Chanka Literatura 2 - 2° Secundaria - Quechua chanka,"Kay pachakninpi watakuna  risqan uyarikuyqa kachkan, hukkaqnin tutakunapis  Putuqchi urqumanta huk runa chunka llaman  qipikamayuq waqaychaykuchkaqtahinas    qawanku, chay llamakunas Chinchay suyu Kaha  Marka kasqanman qawarichkankuman."
Willakuykuna maytu - Chanka Literatura 2 - 2° Secundaria - Quechua chanka,Wakin  runakunaqa chay runa Putuqchi machaykunapi  quri qipiyuq llamankunawan pakakusqansi Ata  Wallpapa kutimunanpaq suyaspan kasqanmanta  iñinku.
Willakuykuna maytu - Chanka Literatura 2 - 2° Secundaria - Quechua chanka,"Putuqchi Urquqa, Wanka Willkapa Apum, chay  pacha piñachisqankupis rupaq quñi yakuta  churamusqa, ichaqa kay pachapipas churamun  manañam runa wañunanpaqchu aswanqa  runakunapa unquyninkunapas mayllakunanpaq,  unquyninkuna hampikunanpaqmi churasqa."
Willakuykuna maytu - Chanka Literatura 2 - 2° Secundaria - Quechua chanka,"Kaymi   llaqtanchikpa imaynam, imapas paqarisqanmanta  willakusqa, kunan pachapiqa chay quñi yaku  kasqankunata San Ristuwalwanñam riqsinchik."
Willakuykuna maytu - Chanka Literatura 2 - 2° Secundaria - Quechua chanka,"Riti Anka Willka watukusqay Kay pachapi purisqaypim, Wamanrasu Apu  urqutaqa huk kutilla hichpanmanta qawaykuyta  atirqani, chayqa huk hatunkaray riti urqum, anka  paway qallarichkaqhina rikchayniyuqmi kasqa."
Willakuykuna maytu - Chanka Literatura 2 - 2° Secundaria - Quechua chanka,"Machu taytay warmalla kasqaypi, samanay  pachapi apawasqanpim chayta qawarqani."
Willakuykuna maytu - Chanka Literatura 2 - 2° Secundaria - Quechua chanka,"Huk inti siqaykuytam taytaypa taytan wasipi  rikurirqamun mamaytañataq: – Paqarin achikyayta  Chunta Qasaman risaq, wawaykita willaspayki  iman apananta allichay, kunanmi mana riqsisqan  pacha muyuriqkunata riqsichisaq, chaytaqa  manam haykapipas qunqanqachu– nispan  kamachirqa."
Willakuykuna maytu - Chanka Literatura 2 - 2° Secundaria - Quechua chanka,"Chay nisqan punchaw iskay wistuwan  chayarqamun, hukninmi ñuqapaq churasqa karqa."
Willakuykuna maytu - Chanka Literatura 2 - 2° Secundaria - Quechua chanka,"Wasiymanta lluqsispa yaqa tawa pacham sillakusqa  riniku, Asinsiyunpi Ichu mayuta chimpaspayku,    Saqsa Marka pawkarchasqa llaqtachakama chaki  ñanllanta purispa qispirquniku, rumi wasichakuna  kasqanta ichiniku hinaspa challwa uywana  qutupa qayllantapas riniku; qatinasninpi Chupas  Pata wayquman yaykurquniku, chaymanta  lluqsiykuspa Qiwlla Qucha patanta sillasqakama  rirqaniku."
Willakuykuna maytu - Chanka Literatura 2 - 2° Secundaria - Quechua chanka,"Huñusqa chukllachakuna kasqanpim  kawallukunata saqipakuniku, chaymantam  chakillawanña yaqa iskay pacha chawpinta  puriniku, hinallam wichayman rispa uña urqu  umankama qispiniku, hina chinpanman  chayaykuspa, Waman Rasu apu riti urquta imam  sayaninpi qawarquniku, kayqa Wanka Willkapa  kuraq apunmi, ancha sumaqllañam, manam chay  sumaq kayninta imawanpas tinkuchichwanchu."
Willakuykuna maytu - Chanka Literatura 2 - 2° Secundaria - Quechua chanka,"Kay apuqa llaqtamanta yaqa chunka pusaqniyuq  waranqa taktipa yupasqan karunchanpim tarikun,    hinataq maman quchamanta yupaspa pichqa  waranqa pachak chunka pichqayuq taktipa  yupasqa hawanpim tarikun."
Willakuykuna maytu - Chanka Literatura 2 - 2° Secundaria - Quechua chanka,Kayqa Santa Bárbara  nisqan kumun Ayllupa allpanpim tarikun.
Willakuykuna maytu - Chanka Literatura 2 - 2° Secundaria - Quechua chanka,"Chay  apupa riti sikinkunapim ancha manchay kusiwan  chay sumaq qawakuypaq pachawan qipakurqani,  chaypitaqmi mana watasqa wikuñawan,  paquwan, llamawan, luwichuwan hinaspa  ushakunapa chawpinpi tarikunchik; chaypiqa  imapas chuyallam, manam runapa churasqanqa  imapas kanraqchu, manaraqmi runakunaqa  imatapas qachachasqaraqchu."
Willakuykuna maytu - Chanka Literatura 2 - 2° Secundaria - Quechua chanka,"Aslla puriy hichpallapim chay suyupi  hatuschakuq runakuna, ritiyuq urqu apuman  mana allinmanta waqaychananpaq, allin  kawsaynin qispichinanpaqhina uywankupas allin  mirakunankupaq haywarikuspa churasqaku: –  ¡Taytallay Waman Rasu kuyakuyniykimanta suyaspa    kay aslla churakuyniykuta chayaykachimuykiku  qam chaskiykullawayku!"
Willakuykuna maytu - Chanka Literatura 2 - 2° Secundaria - Quechua chanka,"Kay riti Anka Willkaqa, sallqa runakunapa  yupaychasqanmi, ancha kallpayuqtahina,  manchakuypaq kayniyuqtahinam hapinku."
Willakuykuna maytu - Chanka Literatura 2 - 2° Secundaria - Quechua chanka,"Payqa hatun atiyniyuqmi qispirquy atipakuq  runakunatapas muspachin, yuyaynintapas  chinkachin mana yupaychakuywan  rurasqankupi."
Willakuykuna maytu - Chanka Literatura 2 - 2° Secundaria - Quechua chanka,"Chayraykum wakinpiqa wañuqpaq  wichiykamunkupas, manam pipas chaymanqa  hinallaqa qispiytaqa atirqunmanchu."
Willakuykuna maytu - Chanka Literatura 2 - 2° Secundaria - Quechua chanka,"Payqa chiri  suyupim llapan kuyasqa hañachukunawan kuska  kawsanku, paykunam anaqmanta pipas asuykuqta  qawarimuchkanku, riqsisq runaqa kusikuywanmi  qaparispa rimakuykunku: – ¡Haylli apu waqaychaq  qinti, kuntur…!"
Willakuykuna maytu - Chanka Literatura 2 - 2° Secundaria - Quechua chanka,"Chaynapi kikin apupas  pim kanaykita, ima sunquwan risqaykitapas  watukusunkiña."
Willakuykuna maytu - Chanka Literatura 2 - 2° Secundaria - Quechua chanka,"Chay apamusqa chiri wayrataqa runa kayniypi  yuyaniraqmi, Waman Rasu Apu urqutaqa  manam qunqayta atinichu, imaynam sumaqllaña  kasqanmanta hinaspa ancha yupaychakuywan  asuykuna kasqanta, imaynam Wanka Willka  llaqtapa unanchaqnin kasqanpi, chaytaqa  machu taytayqa niwarqañam: – Paytaqa ancha  yupaychakuspa kuyanam,  payqa amachay  kamachiyniyuq taytam, sutinpas iskay simimantam  tuqyan “waman” pawaq qinti; “rasu” ritiyuq urqu  nisqanmi."
Willakuykuna maytu - Chanka Literatura 2 - 2° Secundaria - Quechua chanka,"Kunanqa machu kayniypiña hayllankunapi  purisqayta yuyarispay llakiwan qawarini, imaynam  runapa mana allin rurasqankuna, ritinkunapas  chullurispan manaña ñawpaqhina allintañachu  wamantaqa pachachin."
Willakuykuna maytu - Chanka Literatura 2 - 2° Secundaria - Quechua chanka,"Manchariymanta willakuykuna Manchariymanta willakuykuna  Ñiqi Mana siwulla miku layqa Chunka churi wawayuq ayllupi kaqmantam, huk  kaqnin sullkayku Hasintu sutiyuq, kay pachapi  kaq mana riqsisqawan tinkuq yuyayniyuq karqa,  chaymi tayta mamaykuqa uñanmanta pacha  layqa kananpaq unanchakurqaku, paymanmi  llapan pakasqa yachaykunata yachachiqku."
Willakuykuna maytu - Chanka Literatura 2 - 2° Secundaria - Quechua chanka,Chay warmam mana sasallawan llapan  yachachisqankuta mirachikuq.
Willakuykuna maytu - Chanka Literatura 2 - 2° Secundaria - Quechua chanka,"Paymi watuna  kuchupi kaq apukunawan rimanakuq, paymi  imapas pakasqakunata qawarichimuq, paymi    chinkachikuqkunapa uywankutapas kukapa  willakuyninwan umuq, utaq tumpa sasaña  kaptin sarapi qawaq, musquyninwanpas mana  sasallawanmi imatapas chuyanchaq, chaymi chay  yachayninwan tayta mamayku allin qullqita, imatapas  tariqku."
Willakuykuna maytu - Chanka Literatura 2 - 2° Secundaria - Quechua chanka,"Runakunapas yachayninta riqsispanku,  maqtilluchataqa anchata yupaychaspa kuyaqku."
Willakuykuna maytu - Chanka Literatura 2 - 2° Secundaria - Quechua chanka,"Kayna kananpaqmi mikuytapas yachasqallata  mikuchiqku, pisi llami kachiyuqllata, mana  ahusniyuqta, mana siwullayuqta, huk imay mana  kaqniyuqkunata, chayqa mana yachaynin, atiynin  chinkananpaq."
Willakuykuna maytu - Chanka Literatura 2 - 2° Secundaria - Quechua chanka,"Ñuqaykuqa karullamantahinam qawaq  kaniku, ichaqa pukllay siki kasqankurayku,  imakunapipas pantachiypi riq kaniku, piñakuyninpi  asipayanaykurayku."
Willakuykuna maytu - Chanka Literatura 2 - 2° Secundaria - Quechua chanka,"Huk kaqninpim, imantapas  mana tarinanpaqhina pakarapuq kaniku,  chaywanpas manam llumpaytachu piñakuq,  asiy uyantinmi, makin uyanman tuqayta  qucharachispa huknin makinwan chirapachispan,  may pawasqanman qawaq, chaynallam maypi  kasqanta musyaq."
Willakuykuna maytu - Chanka Literatura 2 - 2° Secundaria - Quechua chanka,"Huk pacham wawqi pura  rimanakuspayku, qayakunan qaqaman rinanta  yacharquspayku, ñawparurqaniku, qayakuchkaptin  qaqa qipanmanta turyamunaykupaq."
Willakuykuna maytu - Chanka Literatura 2 - 2° Secundaria - Quechua chanka,"Chaypim  churakuyninta apuman haywarispan, qayakuyta  qallarirqa: –Apu Wamani taytallay, kay    kuyakuyniykuta chaskiwaspaykiku tapukusqaykuta  kutichiwayku – nispan."
Willakuykuna maytu - Chanka Literatura 2 - 2° Secundaria - Quechua chanka,Kuraq wawqiykuñataq  qaqchullataña qanqa niraqta rimaspa – Imallamanmi anchuykamuwanki yaw ñuti  pukuchu maqtillu?
Willakuykuna maytu - Chanka Literatura 2 - 2° Secundaria - Quechua chanka,Mana kamisqanta  hapispam – Chinkachikuqmi kallaniku chaymi  yuyaynikimanta suyaniku – nispa manukuyninta  mañakun.
Willakuykuna maytu - Chanka Literatura 2 - 2° Secundaria - Quechua chanka,"– Imallatataq apamuwarqanki, mana  kamaqniy kaptinqa kasqan kutirikuy…– nispan  kutichin."
Willakuykuna maytu - Chanka Literatura 2 - 2° Secundaria - Quechua chanka,Tumpa mancharisqa uña layqaqa –  Imallatawantaq munawaq taytay Wamani?
Willakuykuna maytu - Chanka Literatura 2 - 2° Secundaria - Quechua chanka,Chinkachikuq Timuchapa pasña  churintam munani – nispan llulla qaqaqa rimarin.
Willakuykuna maytu - Chanka Literatura 2 - 2° Secundaria - Quechua chanka,Uyanpas humpisqallaña – ¿Imaynanpitaq  chaytaqa mañawanki taytallay?
Willakuykuna maytu - Chanka Literatura 2 - 2° Secundaria - Quechua chanka,Manachu kukapi  unanchawasqaykita churapurqayki?
Willakuykuna maytu - Chanka Literatura 2 - 2° Secundaria - Quechua chanka,"Hukninñataq: –Yaw machu lapi maqtillu  ñuqatapas warminayawanmi, chaynaqa paqarin  Wanas Pampa wayqupim qalalla suyawanan,  mana chayqa manam watukusqaykimanta    imatapas willasqaykichu – nispan tukurqun."
Willakuykuna maytu - Chanka Literatura 2 - 2° Secundaria - Quechua chanka,"Chaynam layqa warmaqa chinkachikuq  Timuchantin mancharisqallaña anchurikunku,  mana imatapas rurayta atispanku."
Willakuykuna maytu - Chanka Literatura 2 - 2° Secundaria - Quechua chanka,"Ñuqaykuqa  qiparqaniku pakakuspayku, chaynapim upallalla  kasqaykumanta lluqsimuchkaptiyku, qaqa  ukunmanta hukta hatun tuqyay uyarikurqun hinaspa  qaqaqa rimariyta qallarikurqun – ¡¿Pikunataq chay  mana atiyniyta yupaychakuspa kuyakuq warmayta  pantayman pusarqa?!"
Willakuykuna maytu - Chanka Literatura 2 - 2° Secundaria - Quechua chanka,"–  nispan hatunmanta qaparirqamun, ñuqaykuñataq  mancharikuymanta manaña kawsaqhina, mana  kallpayuq rikurirquniku."
Willakuykuna maytu - Chanka Literatura 2 - 2° Secundaria - Quechua chanka,"Chayñam kuraq wawqiyku  kaynata riman –¡pampachaykullawayku hatun    Willka Wamani taytallayku, Antay Kiu sunquwanmi  sullkaykuta turyanaykupaq karqaniku, paymi hatun  tukuspan muchuypihina wasiykupi tarichiwanku,  manam huchaykumanta yuyaychakusqanikuchu,  kunanmantachiki qampi iñiyniykupas ancha  kanqa!"
Willakuykuna maytu - Chanka Literatura 2 - 2° Secundaria - Quechua chanka,"–¡Mana  riqsikuq maqtakuna, ¿manachum chay  llamkasqanwan wasipaq qullqi apamusqanta  yachankichik?"
Willakuykuna maytu - Chanka Literatura 2 - 2° Secundaria - Quechua chanka,"–kunanmantaqa  yanqataq hichpallaymanpas asuykamuwaqchik,  chaynapiqa wañuytam tarinkichik…, ¡Kutispaykichik  pampachasunaykichikpaq mañakunkichik, mana  chayqa suchuyarqunkichikmi!"
Willakuykuna maytu - Chanka Literatura 2 - 2° Secundaria - Quechua chanka,"Hinaspam yapaykamun –tapukamusqanmantaqa,    Willka Qucha wayqupim qinchasqata uywankunata  tarinqa, ichaqa chayllam rinanku, achikyaytam  hukwarqachinmanku, qamkunapas riysinkichikmi,  tawam suwakunam chaypi samakuchkanku–  nispam kamachiwanku."
Willakuykuna maytu - Chanka Literatura 2 - 2° Secundaria - Quechua chanka,"Sullkayku warmaqa manam karutaraqchu  risqa, yuyaymanakuspanmi, Timuchantin  saywa muqupi samasqaku, chaypim  akuspanku yapamanta kukanta chaqchuspan  qawasqa, chaypim qawarquwasqaku,  chayrayku piñasqallaña wañuchiwanankupaq  umanchakuchkasqa."
Willakuykuna maytu - Chanka Literatura 2 - 2° Secundaria - Quechua chanka,"Chaynapim ñuqayku  kasqanman chayarquniku, karullamantam  qunqurikuspayku waqapakustin qayakuniku: –  ¡Wawqichallay, pampachaykullawayku, tayta  Wamanipa sutinpi, qammanmi quchallikurquniku,  llullamanhina pantachispayku, ichaqa tayta    Wamanim wañuypaqhina huchaykumanta  muchuchiwarqaku, mana pampachawaptiykikuqa,  suchuyarusaqkus – nispayku."
Willakuykuna maytu - Chanka Literatura 2 - 2° Secundaria - Quechua chanka,"Warmaqa –  yacharquykichikñam, ichaqa kay chinkachikuqpa  mañakusqantam chinkarqachikichik, chayqa  mana pampachanañam, ¡Asuriwaychik!"
Willakuykuna maytu - Chanka Literatura 2 - 2° Secundaria - Quechua chanka,"Kuraq wawqiykuqa: – manam chinkanchu  aswanmi kikin tayta Wamani mañakusqaykimanta  kaynata willamunaykupaq niwarqaku, tayta Timupa  uywankunaqa Willka Quchapim qincharayachkan,  tawa suwakunam chaypi samakuchkanku,  achikyaytas huk llaqtaman aparqunmanku, ichaqa  kuskanchik lliw rinanchipaqmi kunawarqaku, chay  chinkasqata hapirqamunanchikpaq."
Willakuykuna maytu - Chanka Literatura 2 - 2° Secundaria - Quechua chanka,"Tumpachamanta yuyaychakuspa sullkaykuqa  sunqunta tiyachispan riman: – ¡Amam  kunanmantaqa turyawankichikchu, mana  chayqa wañuytam tarinkichik!, wawqiykuna  kasqallaykichikmi qispichisunkichik, mana chayqa  wañusqañach kawaqchik, chaynaqa hakuchik  riysiwayku, chay suwakunata hapirqamusun –   nispam sumaqta anyawaspanku pampachawanku."
Willakuykuna maytu - Chanka Literatura 2 - 2° Secundaria - Quechua chanka,"Wamanipa nisqanmanhinam uywakunata  tarirquniku, suwakunatapas puñuchkaqta  hapirquspayku watasqata llaqta kamachikuqwan  wichqarqachiniku."
Willakuykuna maytu - Chanka Literatura 2 - 2° Secundaria - Quechua chanka,Chaymantam layqaykutaqa  manaña llumpaytaqa turyaqñachu kaq kaniku.
Willakuykuna maytu - Chanka Literatura 2 - 2° Secundaria - Quechua chanka,"Ichaqa warma kasqaykupi chay manchakuyqa  waspiqlla karqa, huk punchawmi, karu aylluman  taytaypiwan rirqaku, chay punchaw achikyayta  turiy Susana mikuyta kusachkarqa, ñuqañataq  mana qawachkaptin yanukusqanman siwullata  kamaykurqani, kutimuspanku paykunaqa  hichpataña ichimuchkasqaku, chaypim warmaqa  taytanta: – Qustinuchaykim mikunayman    siwullata kunallan kamaykun – nin."
Willakuykuna maytu - Chanka Literatura 2 - 2° Secundaria - Quechua chanka,"– nispan, tapuspan  kutichin: – manam llullachu Susanacha mana  qawanankamam chayta rurachkan, mapas  chayaspa rikunki, chaynallam imapiñapas  turyaypa turyawanku – nispa waqapakun."
Willakuykuna maytu - Chanka Literatura 2 - 2° Secundaria - Quechua chanka,Taytayqa: – ¡Kunanmi ichaqa supay qarantapas  llustirqusaq!
Willakuykuna maytu - Chanka Literatura 2 - 2° Secundaria - Quechua chanka,"Chaynam chayarqamuspanku, taytayqa mikuyta  qaywirispan siwullataqa tarirqun, chay pacham  llapaykuta kanchaman qayamuwanku hinaspam  anyawanku: – Ñam yachaniña kay churiy  imaymana turyasqaykichikta, ichaqa kunanqa  amirquspaymi chaykunata tukuchisaq – nispanmi  siqulluta hapispan sapakamata makipurawarqaku."
Willakuykuna maytu - Chanka Literatura 2 - 2° Secundaria - Quechua chanka,"Chaynapim pukllay siki kasqayku tukurqa, aswan  manchakuywan yupaychakuspa sullkaykupa  yanapaqninña karqaniku."
Willakuykuna maytu - Chanka Literatura 2 - 2° Secundaria - Quechua chanka,"Pawaq tampa uma Sallqapi purinaykupaqmi kuraq aylluyku  chikikunamanta amachakunaykupaq  yachachiwaqku, sapa rimanakuypim imamantapas  allin purina kasqanta kunawaqku."
Willakuykuna maytu - Chanka Literatura 2 - 2° Secundaria - Quechua chanka,"Chaynam kay  willakuyta uyarirqani; taytaysi maqta kasqallanpiraq  Suqya Kanchapi hatusniykumanta tutachaña  ichimuchkarqa, tutapi rampi killa akchiwan Kichka  Wayqumanña chayakuchkarqa, qunqaymantas  sallqa wayra hukmanta pukuykarqamun, chirita  manchaspan tumpata mancharikurqun, karuchata  qawaykuptinsi huk pawastin muyuq llantutahina  qawarqusqa, sayarispansi ñawinkunata pichakuqhina  qawarayan, chay samayqa kiswar sachakunamansi  laqakuq, chayna pawaspan maqta kasqanman  anchuykamuchkarqaña, qunqaymantas taytayqa  ñanpa hawanman ichirqun, ichiyta tukuchkaptillansi    chay muyuq llantuqa ñan chawpinta wayralla  pawaspa hanayninman laqakurqun."
Willakuykuna maytu - Chanka Literatura 2 - 2° Secundaria - Quechua chanka,"Ñawinpas  pinkirayasqas ima kasqanta qawarqusqa,  chayqa millay qaru uyayuq warmipa umanhina  kasqa, manchanas saqsa tampa chukchayuq  rikukusqa, chaynas huk iskaytawan wichayman  laqakun."
Willakuykuna maytu - Chanka Literatura 2 - 2° Secundaria - Quechua chanka,Maqtallaqa mancharikuymanta  manas ima ruraytapas atinchu.
Willakuykuna maytu - Chanka Literatura 2 - 2° Secundaria - Quechua chanka,Chaynas chay  pawaq umaqa uraymanñataq kasqanmanhina  pawamuchkasqa.
Willakuykuna maytu - Chanka Literatura 2 - 2° Secundaria - Quechua chanka,"Chaynapi maman willakusqanta  yuyarikusqa, “pawaq umataqa tankar kichkawanmi  manchachinchik” nisqanta, muyuriqnintas  qawarin hinaspa uku wayqupi kaq mallki tankarta  qawarqun, chaymansi pawaykuspan kallpan,  tankarta laptaykuspan makintapas tiparqachikun,  ichaqa anchallam karqa manchakuyninqa,  manaña nanaytapas musyaspan, tankar kichkapa  mallkinta pakispan pallarqun, muyurinanpaqqa    chay pawaq umaqa yaqa hawanpiña kachkasqa,  ñawinta qimchikuykuspas tankarwan umataqa  uyanpi waqtarqun, chay saqsa umaqa tankarpis  chukchanwan arwikurqun, ayqikuyta munaspanpas  aswan kichka kallmanpi laqakurqun."
Willakuykuna maytu - Chanka Literatura 2 - 2° Secundaria - Quechua chanka,"Maqtaqa  mancharisqapas manas kachaykunchu, chaypi  willakuy uyarisqanta yuyarispan “tankarwan  arwikusqanta qawaspa manam kacharinachu,  kikin kachaykunata mañakunankama”, anaqtam  manchachikunqa, kachaykunayki rayku chikitam  munachisunki, anyasunki, kamisunki, chaywanpas  manam kachaykunachu; pisiparquspa waqastin  llampulla rimanankama."
Willakuykuna maytu - Chanka Literatura 2 - 2° Secundaria - Quechua chanka,"Chayñam sutinta  tapunayki, maypi tiyasqanta, ima rurasqanta,  imarayku qatisusqaykimanta, mana qatisunaykipaq  manchachinaykim –kamachikuqman; aparqusqayki  nispayki – chayñam chiqapta rimanqa, mana    imapas rurasunaykipaq, llapa ima tapusqaykitam  kutichisunki."
Willakuykuna maytu - Chanka Literatura 2 - 2° Secundaria - Quechua chanka,"Maqtaqa kallpachakuspas tukuy ima  rurasqanta suyan, nisqanhinas pisiparquspanña  ayqiykachanñachu hinaspa llampullataña rimariyta  qallarin: – taytallay amaña intullawayñachu,  chukchallayta kacharillaway, manañam kaykunapi  mancharichisaykiñachu – nispan."
Willakuykuna maytu - Chanka Literatura 2 - 2° Secundaria - Quechua chanka,Maqtaqa  tapukuytas qallarin: – ¿Pitaq qamqa kanki?
Willakuykuna maytu - Chanka Literatura 2 - 2° Secundaria - Quechua chanka,"Ima ruraqtaq  kanki?, chaysi umaqa kutichin: – ñuqaqa mama  Santusam kani, Ira Patapim wasiy kachkan, layqam  kani, saqrawan kuskam llamkani, qunqaymantam  kayna rikurispay chunniqkunapi purini, mana  kallpayuq manchatiku runakunapa, ñawinkuna,  qallun, sunqun altarqunaypaq, wakintaqa millpuq  tuqumanmi kachaykuni, chaynapim runakuna  chinkaylla chinkanku."
Willakuykuna maytu - Chanka Literatura 2 - 2° Secundaria - Quechua chanka,"Kachaykullawayña papay    aswansi chanin quri, qullqita qusqayki – nispan  mañakun."
Willakuykuna maytu - Chanka Literatura 2 - 2° Secundaria - Quechua chanka,"Maqtaqa kayta uyarispas sunqunpi  apuyarquyta munaspan kusirikun, ichaqa mamanpa  willakusqanta yapamanta yuyarin “sichum imapas  chaninta munachisuptiykiqa, manam chaskinkichu,  chaywanqa almaykitam rantikurqunkiman,  aswanmi chaypiqa llullata rimachkan”, chayta  qawaspas – ¡Manam imaykitapas munanichu!"
Willakuykuna maytu - Chanka Literatura 2 - 2° Secundaria - Quechua chanka,"–  nispan nin – aswanqa qasi purikunallaytam munani,  amataq qatiwanaykitapas munanitaqchu – nispa  yapaykun."
Willakuykuna maytu - Chanka Literatura 2 - 2° Secundaria - Quechua chanka,"Pawaq umaqa chayraqsi waqaspan  rimarin – manam papay qatillasqaykichu,  manataq haykapipas imanasqaykichu  aswanchiki, imakunamantapas kunanmantaqa  waqaychasqayki, kawsakuyniymanta  manukusqachiki kallasaq – nispan mañakun."
Willakuykuna maytu - Chanka Literatura 2 - 2° Secundaria - Quechua chanka,"Chaynaspam maqtaqa kachaykunanpaqña karqa,  chayñapi yapamanta imam yachachisqankuta  yuyarin “saqsa umataqa huk mana sachayuq  pampakamam pusanki, chaypiña chukchankunata  tumpata paskanki, ñawin wichqananpaq kunanki,  chayna kanankama tankarta aptarikuspayki  kallpaylla ripukunayki, mana sachakuna kaptinqa  manañam kallpan kanchu, sallqa sachakunam  kallpan."
Willakuykuna maytu - Chanka Literatura 2 - 2° Secundaria - Quechua chanka,"Chaynaspansi maqtaqa wayrallaña,  wasinkama ripukamun, qawarinanpaqa, chay  umaqa yaqa pampa hawallantas muyuspan  sasawan wasin kasqanman richkasqa."
Willakuykuna maytu - Chanka Literatura 2 - 2° Secundaria - Quechua chanka,Wasinman  chayarquspañas manchariynintapas chukchuspan  tanirqachin  hinaspa tayta mamankunaman  chay ima kasqanta willakun.
Willakuykuna maytu - Chanka Literatura 2 - 2° Secundaria - Quechua chanka,"Kaynatam taytay  ayllunkunaman willawarqaku, ñuqapas qamkunapaq  mirachimuni, kayna kaptin imaynam amanchakuyta  yachanaykichik rayku."
Willakuykuna maytu - Chanka Literatura 2 - 2° Secundaria - Quechua chanka,"Alma chimpachiy Manaraqmi maqta kayman chayarqaniraqchu,  mallquchallaraq, mama taytaykupa makillanpi  karqaniku, ima niwasqankutapas chayllam rurallaq  kaniku, huk pacham taytaypa kuraq wawqin  churintawan kamachiwarqaku Chaqllawasi  qatusniykumanta kawallukunata apamunaykupaq:   – Paqarinmi Chaqlla wasita rinkichik, allillamantam  wayqunta purinkichik, ¡amam machakunkichikchu!"
Willakuykuna maytu - Chanka Literatura 2 - 2° Secundaria - Quechua chanka,"Manam imapas kanchu, Yana Pilatapim Sikra  mayuta chimpankichik, chaypiqa yakuqa  chanka imakamallam chayasunkichik, ichaqa  sumaqllam yakuman yaykunkichik, rumikunam    ancha lluchka kanku, pachaykichikta qipikuspam  rinkichik, chaypas hapinakusqalla ichinkichik."
Willakuykuna maytu - Chanka Literatura 2 - 2° Secundaria - Quechua chanka,"Qarwa Rumipim tayta Kunsi Yawripa wasinman  chayaspaykichik waskata mañakunkichik, paytaqmi  willasunkichik mayniqpim kawallukuna kasqanta –  nispa kamachiwanku."
Willakuykuna maytu - Chanka Literatura 2 - 2° Secundaria - Quechua chanka,Ñuqaykuqa chukchuspa ari  nispayku qari tukuniku.
Willakuykuna maytu - Chanka Literatura 2 - 2° Secundaria - Quechua chanka,"Wayqun ñanqa hukniraq  manchakuypaqmi chay pachakunapi kaq,  purichkaspam qarqarya qaparkachasqanta  uyarikuq, huk patapiqa tukupas waqamuq, utaq  chusiqpas pak...pak…pak nispan chikita willakuspan  waqaq, mayupa qaparisqanwan manam ancha  rimasqaykitapas uyarikuqchu kanki, chayrayku  taytachakunata pitukuykuspa, wayqumanta  lluqsinaykukama anchunpalla purirqaniku."
Willakuykuna maytu - Chanka Literatura 2 - 2° Secundaria - Quechua chanka,"Quchaqman chayarquspaqa manañam ancha    manchakuypaqñachu ñanqa kaq, mayullam  rimastin puriq, chaymantaqa Yana Pilatamanña."
Willakuykuna maytu - Chanka Literatura 2 - 2° Secundaria - Quechua chanka,"Chay Yana Pilataqa mastarisqa aquyuqmi karqa,  chaynintam yakuqa mana llumpay ukuchu  karqa, manam chakapas karqachu, yakuman  yaykuspam chimpana kaq, chaypaqmi siquta,  warata chustikuspa, llikllapi qipikuspa purina kaq."
Willakuykuna maytu - Chanka Literatura 2 - 2° Secundaria - Quechua chanka,"Chaynam chay mayu pataman chayaspayku  tutayaqpi pachaykuta chustikuspa karqaniku,  qunqaymantam wichay hamuq mayuta  qawariptiyqa huk antalla yuraq pachayuqtahina  wayrallapi puriqta rikurquni, mancharikunim,  chukchaymi sayarirqun, runa kayniypas  sampayarquspan mana ima ruraytapas tarinichu,  manam rimariytapas atinichu, ichaqa chayqa  asuykamuwan, puriq masiyqa mana imatapas  musyanchu hawkalla payqa mayu chimpananpaq  allichakuchkarqa, chaypim chay wayrallata allinta  qawarquni, runam kasqa, chayñataq ukuymanhina  rimarirquwan: – Warmacha yanapakuynikita  mañakusqayki, kay mayuta chimpaysiway, manam  sapallayqa atinichu – nispan."
Willakuykuna maytu - Chanka Literatura 2 - 2° Secundaria - Quechua chanka,"Ñuqaqa umallayta    aywityani manam nispay, musuqmanta ukullaypi  uyarikuni: – amahinachu kay warmacha manam  yanqallapaqchu, chanintaqa qupusqaykim,  chimpanaymi yachakun, wakpim huk runa yanqa  nanaywan manaña kanñachu – nispan hikutawan… Chayna kachkaptiymi puriq masiy: –haku wawqicha  punchawyarqusunmi –  nispan yakuman chutawan,  chay hinallapim chay anta runaqa wasayman  lluqakarqamun, chaywan yaqalla wichiykuni,  ichaqa wawqiyqa manataq musyanpaschu,  ñuqañataq wiqi ñawintin sasata ichimuchkarqani,  llasaytaqa manam llasawanchu, ichaqa runa  kayniymi mana kallpayuqhina richkan, chaynam  huknin mayu patanman chayaspayku, yakumanta  lluqsiniku, chay runa wayraqa hawaymanta  asukurqun hinaspam: – warma anchatam pay    nikullayki, siqanayki Paklla Patapim huk pukru rumi  kachkan, chay ukunpim yanapakuynikipa chanin  kachkan, mana manchakuspam uqarispayki  qipikunki, chaymi mikunaykipaq, kunan ichaqa  ripukullasaq– nispan qayllaymanta chinkarqun."
Willakuykuna maytu - Chanka Literatura 2 - 2° Secundaria - Quechua chanka,Puriq masiyqa aya uyayuqta qawarquwaspan  tapuwan: – ¿Imawantaq mancharikurqunki?
Willakuykuna maytu - Chanka Literatura 2 - 2° Secundaria - Quechua chanka,"–nispan, ñuqañataq: –  almatam qawarquni, chayñataq chimpachiway  niwarqa, chimpachkaptiyñataq wasayman  qispirquspan mayuta chimpachikuwan, chaymi  yaqalla wichiykurqani – nini."
Willakuykuna maytu - Chanka Literatura 2 - 2° Secundaria - Quechua chanka,Payqa asipayawaspan  mana iñiwanchu: –¡Yanqaña kayqa muspaypiña  purichkan!
Willakuykuna maytu - Chanka Literatura 2 - 2° Secundaria - Quechua chanka,"¡Huktaña chaywanqa pisturquy!,  ¿imaraykutaq mana willawarqankichuqa?,    manataq ima rimasqaykitapas tarinichu,  tiyachkaqllata qawariyki…–nispan asipayawan."
Willakuykuna maytu - Chanka Literatura 2 - 2° Secundaria - Quechua chanka,"Ñuqañataq: – manchakuywanmi qaparikuni ichaqa  mana tuqyachinichu, kallpayta munani manataq  ichinaypaq kallpay karqachu, ichaqa manam  yanqapaqchu chay rurasqay, chimpachisqay  chaninsi Paklla Patapi kachkan, haku rispanchik  qawarqamusun, chaypichiki chiqap kasqantapas  yachasun, ichapas muspaynillay kanman– nispa  amachakuni."
Willakuykuna maytu - Chanka Literatura 2 - 2° Secundaria - Quechua chanka,"Wawqiyqa purinallaykupi Pakllapata  kasqanta qawaykuspan: – hakuchikña qawayllaqa  qawasunchiki, ichaqa manam maskasunchu, sichus  chiqap kanqa nisqallanpichiki kanqa – nispan  wichay puriyta qallarin, ñuqapas qipantam ichini."
Willakuykuna maytu - Chanka Literatura 2 - 2° Secundaria - Quechua chanka,"Paklla Pataman chayarquspaykum chay rumi    nisqanta tarirqaniku, muyuyninta qawariptiykum  ñan qipachanpi huk away wayqa kasqa, chaytam  kichaniku, chaypi achka mikuna miskikuna kasqa."
Willakuykuna maytu - Chanka Literatura 2 - 2° Secundaria - Quechua chanka,"Chayta qawaspanmi wawqiypa runa kaynin  yaqalla tukurqunpas, manchariytam tarin hinaspa  ñuqañataq yuyarini alma ima niwasqanta:  – almaqa niwarqa amam mancharinkichu,  chay wayqapi kaqtam qipikuspayki apakunki,  chayqa chimpachiwasqaykipa chaninmi – nispa  nini."
Willakuykuna maytu - Chanka Literatura 2 - 2° Secundaria - Quechua chanka,"Chayraq samaytapas tarirqun hinaspam  qipikuspayku Qarwa Ruminman kawallukuna  michiqpa wasinman chayarqaniku, chaypi  taytakuqa asuykuptiyku anyawanku: –¿Kay  pachachu hamunaykichik?"
Willakuykuna maytu - Chanka Literatura 2 - 2° Secundaria - Quechua chanka,"Qillakuna ¿Manachu  wayralla purimunaykichik karqa?, yaqañam  intipas qispirqamunqaña, kawallukunataqa    tariwaqchikñachu, ¡kay waskakuna!"
Willakuykuna maytu - Chanka Literatura 2 - 2° Secundaria - Quechua chanka,"Machu  Lusirutam ñawpata hapinkichik, sichus pay  ayqikuptinqa wakinqa wayrallam chinkaypa  qipanta ripunqaku, ¡utqayman Chaqlla Wasita  riychik!"
Willakuykuna maytu - Chanka Literatura 2 - 2° Secundaria - Quechua chanka,"chaypim qinchay qipapi puñuchkanku,  wayrapa rinan qipantam mana musyachikuspalla  rinkichik – nispan kachaykuwanku."
Willakuykuna maytu - Chanka Literatura 2 - 2° Secundaria - Quechua chanka,"Chaqlla  Wasiqa tumpa karucharaqmi karqa Silla Qasa  hawanpiña achikyayta tariniku, chaymantaqa  wayra pukumusqanta musyaspa qipallanta  uywakuna mana musyawanankupaq qatirqaniku,  kanchaman chayaspam Lusiruchata waskawan  hapirquniku, pay sayaptinqa wakinqa hawkallam  sayan hinaspayku iskay chunka kawalluta  rakiniku, chaypiqa karqa yaqa pichqa chunka    uywakuna chinantin uñantinkuna."
Willakuykuna maytu - Chanka Literatura 2 - 2° Secundaria - Quechua chanka,"Chayraqmi  inti qispirqamuptin tiyaykuspayku samaykuniku,  almapa chanin quwasqankuta mikuspa,  tukurquspa, llaqtaman kutirimuniku, ichaqa hawan  ñantañam rinayku karqa chaypi Qarwa Rumiman  uraykuniku, pallqa ñanman chayaspa huk achka  runayuq wasi qayllanta puriniku hinaspa chaypi  qawariptiyqa, wañusqa runata akchikuchkasqaku,  chaypim uyarikuni: –achka punchawñan mana  wañuyta tarispan muchuypi karqa, kunanqa  samakuchkanñachiki – niqta, ñuqañataq tapukuni  – ¿Pitaq chay wañukuq runaqa?"
Willakuykuna maytu - Chanka Literatura 2 - 2° Secundaria - Quechua chanka,Huk  mamaku niwan Waman Sunqu Willkasmi sutin karqa  warma – niwaspan wasiman yaykukun.
Willakuykuna maytu - Chanka Literatura 2 - 2° Secundaria - Quechua chanka,"Runa mikuq Aylluypi tawa wawqiykunamanta sullkanraqmi kani,  tutakunapim taytay machuqa sallqa urqukunapi  puriq karqa."
Willakuykuna maytu - Chanka Literatura 2 - 2° Secundaria - Quechua chanka,"Chaynam anta killayuq punchaw  tutayachkaptin qatinaypaq kunawarqa, upay  sunqullam qipanta qatini, karutañam tutayaqpi  ñanninta purirqaniku."
Willakuykuna maytu - Chanka Literatura 2 - 2° Secundaria - Quechua chanka,"Chiripi, wayrapa pukuy  waqasqanwan kuskanchakusqa."
Willakuykuna maytu - Chanka Literatura 2 - 2° Secundaria - Quechua chanka,Sapa kutim  ñankunapi samaptiyku machuqa sinqanwan  wayrata muskiykachaq.
Willakuykuna maytu - Chanka Literatura 2 - 2° Secundaria - Quechua chanka,Wiksanpi chunchulkunapas  sinchitam qaparimuq yarqasqa kasqanta  qawachikuspan.
Willakuykuna maytu - Chanka Literatura 2 - 2° Secundaria - Quechua chanka,"Amirquyta qallarispanmi  qunqaymanta machuqa kaynata rimariwan: – mana pitapas tarispanchikqa qamtañachiki  mikurqusqayki, chaynaqa, pitukuspayki apukunata  mikuy apachimunanpaq mañakuy."
Willakuykuna maytu - Chanka Literatura 2 - 2° Secundaria - Quechua chanka,"Warma kasqaypi  mancharisqallañam, sunquyta  intuykachispay apukunata kaynata mañakuni:  – apu yaya Pukara, Apu Rasuwillka, Apu  Wamanrasu, Mama pacha, Mama quchakuna,  kuyakuynikichikmantam suyani, pipas maypas  ñanpi pantasqata hichpaykachimuychik,  kay machum, mana mikuynin tarisqanrayku  mikurquwayta munachkan, utaqayman pipas  rikurimunanta munaykuy, manaraqmi allinchu  mikunapaqpas kani, tullu tullu, saqlallaraq kani,  manachiki saksaypaqpas kanichu…– nispa  mañakuni hinaspam huktawan apukunaman  tukuy sunquymanta rimarini– tayta mamallaykuna  kaymanta kutirispachiki munasqaykichik anqusuta  sumaqta churapusqaykichik– nispa tukuykuni."
Willakuykuna maytu - Chanka Literatura 2 - 2° Secundaria - Quechua chanka,"Manaraqpas tukuykuchkaptiymi, machuqa  wañullata qaparin – ¡Maqtillu utqayman pakakuy,  sinqaymi runapa asnayninta tarirqun, alliraqchiki  kawsanaykipa rantin chayarqamun– niwan."
Willakuykuna maytu - Chanka Literatura 2 - 2° Secundaria - Quechua chanka,Chaynam qaqapa pukru kikllunman ñitikurquni.
Willakuykuna maytu - Chanka Literatura 2 - 2° Secundaria - Quechua chanka,"Chaymantam machupa rurasqanta qawani,  wayqanmantam qirupi churasqata quntihina  kutasqata yuraq akuta makinwan altarqun,  chaytam rimapakuspan wakman kayman  pukuparqun."
Willakuykuna maytu - Chanka Literatura 2 - 2° Secundaria - Quechua chanka,"Manaraqmi pipas hamuqtaqa  qawarqanichu, machullam atuq kaqlla, umanta  aywirispan, ñawinpas rawrasqa qawachkarqa."
Willakuykuna maytu - Chanka Literatura 2 - 2° Secundaria - Quechua chanka,"Qunqaymantam huk runapa purisqanta uyarini,  quysu qipiyuq, samayninpas utqaylla, pisipasqallaña  ichimuchkasqa, kasqaykupa hichpanman    chayaykuspanmi palta rumi hawanpi qipinta  uraykachin, kaynata rimaristin: – Sasam suwa  kaypas kasqa, ¿imallapaqraq añasqa ispayninta  challaykamun, wañunaytachu, icha qatiwaqniypa  wañuynintachu yachan?"
Willakuykuna maytu - Chanka Literatura 2 - 2° Secundaria - Quechua chanka,"¿Imaynanpitaq kay  muquqa chunya kachkan?, imañataq kay  pisipayqa puñuyman aysawachkan…– kayta  nispam tiyaykuspan puñuywan aysachikun."
Willakuykuna maytu - Chanka Literatura 2 - 2° Secundaria - Quechua chanka,"Machuqa samayninta harkakuspam, yapamanta  runapa tiyasqan hichpanman chay yuraq quntita  pukuykarin."
Willakuykuna maytu - Chanka Literatura 2 - 2° Secundaria - Quechua chanka,"Runaqa yaqa chayllapim puñuyta  hallarin, machuqa, pakakusqanmanta hatarispan,  hatunkaray kuchunata hapispan puñusqaman  anchuykun."
Willakuykuna maytu - Chanka Literatura 2 - 2° Secundaria - Quechua chanka,"Yaqa kunkanta muqurqunanpaq  kachkaptin, runaqa musquyninpi rimapakuyta    qallarin – ¡Amaraq sipiwaychu aylluykunamanraq  kay suwakusqayta chayarqachisaq!"
Willakuykuna maytu - Chanka Literatura 2 - 2° Secundaria - Quechua chanka,"Machuqa tumpata mancharikurqun hinaspan  iskay kimsata qipaman ichirquspan suyan,  ichapas rikcharisqa kayninta suyaspan, runaqa  chaymantaqa qurquryayta hallarin, chaynam  yapamanta anchuykun, ñataq tuksirqunanpaq  kachkaptin, runaqa qaparin – ¡Mamay Musuq  kancha machaypim llapa tarisqaykunata  pakarqani, chayta hurquspam ayllunchikta  qispichinki!"
Willakuykuna maytu - Chanka Literatura 2 - 2° Secundaria - Quechua chanka,"Machuqa piñasqallaña tumpa sampayasqa,  kallpaykuspan kuchunawan kunkanta qallarqun,  runaqa rikcharispan wañuyllataña qawarin."
Willakuykuna maytu - Chanka Literatura 2 - 2° Secundaria - Quechua chanka,"Yawarninmi chirapahina wakman kayman  chaqchurikun, hatarikurqun, machuqa yapamanta  sunqupi wañuqpaq tuksirqun."
Willakuykuna maytu - Chanka Literatura 2 - 2° Secundaria - Quechua chanka,"Chaywanqa runaqa  pampaman siriykun, machuñataq makinwan  yawarninta wisirquspan upyayta hallarin, ñuqaqa  manchariymanta saywa rumi kaqlla qawachkarqani,  chayñam machuqa qayawan: – ¡Manchatiku  maqtillu hamuy miski ñukñuta upuy – nispan."
Willakuykuna maytu - Chanka Literatura 2 - 2° Secundaria - Quechua chanka,"Piñakuyninmanta manchakuspam asuykuni, chaypim  makin quchasqamanta yawarta upyachiwan,  yawarqa tumpa miskiyuqhina, tumpa kachiyuqmi  kasqa, millakuywanmi hukta upyarquni."
Willakuykuna maytu - Chanka Literatura 2 - 2° Secundaria - Quechua chanka,"Chayta tukurquspam machuqa, runapa  ñawinkunata altarqun– mana qawakuspan  qatiwananchikpaq–nispa; huktawan sunqunta    altarquspan riman – allin qaripa sunqunmi,  chayta qallarquspan wakinta mikunaypaq  haywaykuwan, – mikuy allin qari kanaykipaq –  nispa."
Willakuykuna maytu - Chanka Literatura 2 - 2° Secundaria - Quechua chanka,"Ñuqaqa mana munastin kachuyta qallarini,  mana chawa aycha mikuq kaspay."
Willakuykuna maytu - Chanka Literatura 2 - 2° Secundaria - Quechua chanka,"Chaymantam  qalluntapas altarqun, qatiqninmanmi, imaynam  uywapa qaranta llustinchik, chaynatam llustirqun  hinaspam runa tallqinkunata chitqarqun;  umantawan, makinkunata, chakinkunataqa,  suqyapi uchkuta tuqurquspan chay ukupi  pamparqun."
Willakuykuna maytu - Chanka Literatura 2 - 2° Secundaria - Quechua chanka,"Wakin qallasqa aychataqa  hatun wayqaman winarquspam, suwa runapa  qipintawan kuskata qipinaykupaq allicharqun."
Willakuykuna maytu - Chanka Literatura 2 - 2° Secundaria - Quechua chanka,"Manaraq puriyta hallarichkaspam, llapallan yaya  munaychakuqkunaman kintukunata churapuspan,  pay nikun."
Willakuykuna maytu - Chanka Literatura 2 - 2° Secundaria - Quechua chanka,"Yaqañam quyllurpas wicharimuchkarqaña,  chaynam karumanta ayllu wasiykuta qawaptiyku,  chay pachapim kaynata niwan: – yanqataq    pimanpas kay qawasqaykimanta willakuwaq,  chaynaspaqa wañuyniykitam tariwaq, runapa  yuyayninpaqqa uywanchiktam nakakurqanchik –  rimaspam kunawan – ¿Uyarickankichu maqtillu?"
Willakuykuna maytu - Chanka Literatura 2 - 2° Secundaria - Quechua chanka,– nispa ñawiykunata qawaspa tapuwan.
Willakuykuna maytu - Chanka Literatura 2 - 2° Secundaria - Quechua chanka,Ñuqaqa  mana rimaytapas atispa: – Arí tayta– nispa  kutichini.
Willakuykuna maytu - Chanka Literatura 2 - 2° Secundaria - Quechua chanka,"Mayu wayquman chayarquspaykum,  yakuwan yawarkunamanta aywikuniku,  chayñam  chayarquspayku wasiman yaykuniku."
Willakuykuna maytu - Chanka Literatura 2 - 2° Secundaria - Quechua chanka,"Mamayqa  mankapim yakuta timpuchichkasqaña, taytakuqa  huk kaqnin chitqata haywaspam yanukunanpaq  kamachin."
Willakuykuna maytu - Chanka Literatura 2 - 2° Secundaria - Quechua chanka,"Payqa upallallam mana imatapas  nispan, aychata kuchuparquspan mankaman  kamaykun."
Willakuykuna maytu - Chanka Literatura 2 - 2° Secundaria - Quechua chanka,Achikyaytaqa llapan ayllumanmi  miskillaña mikuytahina qarakun.
Willakuykuna maytu - Chanka Literatura 2 - 2° Secundaria - Quechua chanka,"Chaymanta pacham taytay runa mikuq  kasqanmanta riqsirqani, kunanqa machu  kayniypiña, kay unay manchakuywan pakasqay  willakuyta tuqyarqachini."
Willakuykuna maytu - Chanka Literatura 2 - 2° Secundaria - Quechua chanka,"Tiwucha hintilwan kuyanakusqanmanta Uquru hichpan Waqra nisqan ayllupim sumaq  rikchayniyuq pasña tiyarqa, sutinmi Tiyurusya karqa  yaqa kimsa chunka watayuqña karqa."
Willakuykuna maytu - Chanka Literatura 2 - 2° Secundaria - Quechua chanka,"Wasinpiqa  sapallanmi iskay allqunkunapa waqaychasqan  tiyaq, hukninpam yanacha hukninpañataq  sapan urpi sutiyuqkama karqaku."
Willakuykuna maytu - Chanka Literatura 2 - 2° Secundaria - Quechua chanka,"Paypaq achkas  uywankuna kasqaku, yaqa apu, sumaqallaña  pasña, mana qariyuq kasqanraykuñataq achkataq  qarikuna munapayaqninkunaqa kasqa."
Willakuykuna maytu - Chanka Literatura 2 - 2° Secundaria - Quechua chanka,"Achka  maqtakuna kuskanchakunankupaq rimapayayta  munasqaku, ichaqa manas payqa mayqintapas  uyariqpas tukusqachu, aswan chaymantaqa  allqunkunapas piñallaña kasqanpi pitapas  asuykunanmanta michakuqku."
Willakuykuna maytu - Chanka Literatura 2 - 2° Secundaria - Quechua chanka,"Huk tutas wasinpi qaytuta puchkakuchkaptin,  qunqaymanta allqunkunaqa allwakuyta  qallarisqaku, payqa sapa punchawsi tullpan  patanpi pisi akchiq michiruwan puchkayta ruraq,  allqunkunaqa awllayta amirquspankus chuklla  qipanman asukusqaku, chaynapi kasqankupiqa  imaynam allqukuna tulluta kachuspa waqunku  chayhina yuyarikusqa."
Willakuykuna maytu - Chanka Literatura 2 - 2° Secundaria - Quechua chanka,"Chay kachkaptinmi  punkupi rikurirqamun huk mana riqsisqa maqta,  Tiyurusyaqa qawarayakuspas: – ¿Maymantataq  kay waynaqa lluqsirqamun?"
Willakuykuna maytu - Chanka Literatura 2 - 2° Secundaria - Quechua chanka,"Nisqa, chaysi kasqa  kunkanpi yuraq chalinayuq, yana punchuyuq,  waranpas away yuraq millwamanta rurasqa  kasqa, siqunpas allin churakusqam kasqa."
Willakuykuna maytu - Chanka Literatura 2 - 2° Secundaria - Quechua chanka,Chay  maqtaqa huk rikchaqsi kasqa ¿Chay pacharaqtaq    rikurirqamusqa?
Willakuykuna maytu - Chanka Literatura 2 - 2° Secundaria - Quechua chanka,"runaqa chay pachallapis sumaq  sunqullanwan, allillamanta warmitaqa rimapayayta  qallarin, qallariyninpim chuya simi allin rimasqawan  rimakuykun, sumaq kuyachikuq simiwansi rimasqa,  chay uyarispansi warmipas allimpaqhina qawariyta  qawarisqa, ichaqa chaymanta kikin tapukuspan  ¿Imaynanpim hichpachikusqanmantaqa mana  chaymanta  kutichiyninta tarinchu."
Willakuykuna maytu - Chanka Literatura 2 - 2° Secundaria - Quechua chanka,"Chay maqtaqa  Tiyurusyapa ñawinkuna mana allin qawarisqanta  mana qipanchasqanta tarispas, huk llampu,  sumaq munakuy simichawanña rimapayayta  qallarisqa hinaspaqa makichanmanta hapikuspas  uyankunapi sumaqchalla muchaykusqa."
Willakuykuna maytu - Chanka Literatura 2 - 2° Secundaria - Quechua chanka,"Chaymi  ninku chay ruraypaqa anchatam yachanchik:  Huktam suyanchik hinaspam sunquta hapiykuna,  mana samarispa, qapsanpas takyasqa, huk rikchaq  simiwan rimapayaspa rurana– chay ninatam chay  mana riqsisqa maqta rurasqa: – chaymantaq  sutiyqa Tullumantam– nisqa."
Willakuykuna maytu - Chanka Literatura 2 - 2° Secundaria - Quechua chanka,"Tiyurusyaqa imaynam hukkunapi  amachakusqantapas qunqarqusqa, mana  ima ruraytapas tarinchu, chaynapi sunqu  rupapapakuyllapis akchipas wañurqusqa,  chaypi uyarikun: –Qamwanmi kuskanchakuyta  munani, ama qarquwaychu– nispan mañakusqa,  Tiyurusyaqa allintas yuyaymanakun, imaynam  kay maqta hukman kaspapas allin kuyakuyniyuq,  riqsikuy yachaq, manam llaqtapi riqsisqan  maqtakuna hinachu kasqanta qawaspan: – anri  hinachiki kanqa– nisqa."
Willakuykuna maytu - Chanka Literatura 2 - 2° Secundaria - Quechua chanka,"Ñas kuyanakuy pachaqa  achkataña purisqa, chay hinapiqa achikyaypas  chayllapiña kasqa, maqtaqa pachakuspansi:  – Chayllam kutimusaq –nispan ripukusqa."
Willakuykuna maytu - Chanka Literatura 2 - 2° Secundaria - Quechua chanka,"Chayhina kaqllas tutallankunapi rikurimuq,  achikyaytaqa hinalla utqayllaman ripukuq, hallariy  pacha rikurisqanpihina, chaysi hukkaqninpi  Tiyurusyaqa tayta mamankuwan riqsichikunanpaq:  Ñam achka punchawña kuyanakusqanchik, yaqa  tayta mamawanchiki riqsichikunayki kanqa– nispan  mañasqa, payñataq: – Pachallata akllaykusun,  chay hichpan punchawllaña chayamusqanpim  paykunawan riqsichikusaq– nisqa."
Willakuykuna maytu - Chanka Literatura 2 - 2° Secundaria - Quechua chanka,"Chay nisqanwansi Tiyurusyaqa tumpata  yuyaymanakusqa: ¿imaynanpitaq kayqa  tutallanpi rikurimuwan, manataq tayta  mamaywanpas riqsichikuyta munachu?"
Willakuykuna maytu - Chanka Literatura 2 - 2° Secundaria - Quechua chanka,"–  nispansi, kuyaq masin pasñaman chay hukman  rikchaq kuyakuyninmantaqa willakusqa, kuyaq  masinñatqasi: – Huk raymita paqarichisun,  punchawniyki kasqallantahina, ichaqa runaykitaqa  chayman apanayki punim; ichaqa chaymantaqa  manam imaynapas kachaykusunchu– nispan  yachachisqa."
Willakuykuna maytu - Chanka Literatura 2 - 2° Secundaria - Quechua chanka,"Chay punchaw chayamusqan  tutapis Tiyurusyaqa kusikuq sumlla, sumaq  kayninwan llullaykachispan, kukata akuchisqa,  rahuta upyachisqa, pitanatapas pitachisqas,  qallariyninmanqa runaqa mana chay ruraytaqa  munasqachu, ichaqa payqa: – kuyawaspaykiqa    rurasqaytachiki ruranki– niptin, chaywan mana  piñakunanraykus anri nispan, chaynataña  kuyasqanrayku chaskikusqa."
Willakuykuna maytu - Chanka Literatura 2 - 2° Secundaria - Quechua chanka,"Chaymantaqa  kuyasqanrayku kusisqas tusuytapas qallaykusqaña  mana haykapipas rurasqantahina, hinas  kuyanakuqkunaqa tukuy tuta rahuwan, kukawan,  pitanata pitaspankus kasqaku hinaspas imachá  waymapa ukunpiqa unanchachkarqa, chaysi  llakisqa takiyta qallarisqa: Kachaykullawayña sipas Tiwuscha Kachaykullawayyá sipas Tiwuscha Tayta mamaysi maskamuwachkan Tiwuscha Pasasaqña ripullasaqña sipaku Tiuscha Chay nispansi takispan kachaykunanpaq  mañakusqa, ichaqa Tiyurusyaqa manas  imaraykupas kachariykuyta munasqachu,  chaynapis utulukunapas waqayta punchaw  achikyay kasqanta qallarisqaña, intipas  urqukunapa waqtantas qispirqamusqaña,  wachinkunawan akchita rupayta apaykamuspan,  paykunaqa hinallas tusukuchkasqaku  makinkumanta allin hapinakusqa."
Willakuykuna maytu - Chanka Literatura 2 - 2° Secundaria - Quechua chanka,"Qunqaymantas  mana pipapas musyasqan kasqa, wasiman intipa  akchin chayarqamuptinmi runapa hawanman    chayarqun, hinaptinmi: – ¡Taqlalaq!"
Willakuykuna maytu - Chanka Literatura 2 - 2° Secundaria - Quechua chanka,– nispan runapa  tullunkuna pampakunapi muntukurqun.
Willakuykuna maytu - Chanka Literatura 2 - 2° Secundaria - Quechua chanka,"Tiyurusyaqa  chayllapis yaqa wañuytapas tarisqam makinkunapi  runapa makin tullullanwanña qipakuspan,  wakinqa allpayarusqahinañas wischurayasqaku."
Willakuykuna maytu - Chanka Literatura 2 - 2° Secundaria - Quechua chanka,Allqunkunapas chay tullunamansi asuykuspanku  mikurqunankupashina kasqaku ichaqa mawka  tullukuna kasqanpiqa hinapis saqiykuspanku  anchukusqaku.
Willakuykuna maytu - Chanka Literatura 2 - 2° Secundaria - Quechua chanka,"Tiyurusyapa kuyaq masinkunapas  mancharisqallañas chaytaqa qawasqaku, kuraq  ayllunkuta qayaykuspankuña qawachisqaku,  machu taytan: – Kayqa hintilpa tullunkunam,  ¿Imaynataq kayman chayarqamun?– nispan  taytakuqa  tapusqa, chayñas Tiyurusyaqa: – ñuqamanmi runa tukuspan hamurqa  tayta, runa  kasqanta iñispay paywan kuyanakurqani, ichaqa  tutallan rikurisqanrayku hukman karqani chaymi    kaypi raymichakuspayku pay takyachiypaq  umanchakurqaniku– nispan willakun, Taytanqa:  –¿Icha chaymantaqa wiksayakurqankipas?– nispa  tapun, warmiqa: –manam taytay mana llumpay  riqsisqayraykum, qurakunawan amachakurqani,  hinallam yawarchakuchkani– nispan tukun."
Willakuykuna maytu - Chanka Literatura 2 - 2° Secundaria - Quechua chanka,"Runakunaman mana chaymanta willanakupaqsi  kuyaq masinkunata mañakusqa: –ñañallaykuna  amach kaymantaqa kay kasqantaqa pimanpas  willankichikchu, runakunam chiqnikuwanman,  ancha paykunawan kayta michakusqay hawa,  aswancha kunanmantaqa  manaña llumpay    qaqchuñachu kasaq– nispan kunakusqa, kuyaq  warmi masinkunaqa: –¡Ama pinqakuychu Tiwucha  mana yachasqaykipim chaytaqa rurarqanki,  pitapas chayqa chayanmanmi!"
Willakuykuna maytu - Chanka Literatura 2 - 2° Secundaria - Quechua chanka,"Taytanñataqsi wayqaman  tullukunata churaykuspan, hanaypi kaq hintil  tullukunapa machayninman apaspan, haywakuyta  ruraspan kutichita rurasqa, chaypi tullukunataqa  pamparqamusqa."
Willakuykuna maytu - Chanka Literatura 2 - 2° Secundaria - Quechua chanka,"Chaymanta  pachas  Tiyurusya  warmiqa manaña llumpayqa maqtakunataqa  chiqnisqañachu, aswansi huknin kaqwan  hukllawakuspan kunankama kawsakuchkanraq."
Willakuykuna maytu - Chanka Literatura 2 - 2° Secundaria - Quechua chanka,"Saywawan urqupi rimanakuy Yaqañam achikyay pachaña karqa, chaynapim  runaqa saywa urquman chayaspan chaypi  samaykunanpaq rumi hawanpi tiyaykusqa, chay  kasqanpim huk machuchapas chayarqamuspan  chaypi kuskanku samakunku, unay pachas  rimanakuspanku tiyakusqaku."
Willakuykuna maytu - Chanka Literatura 2 - 2° Secundaria - Quechua chanka,"Achikyarquptinsi  runaqa hichpan hatusman mikuy maskaq risqa,  chaypis machuchataqa qipinta saqipakusqa,  kutirqamuptinqa manas qipinqa kasqachu,  muyuriqninpis maskapayan hinaspas mana  tarinchu, manchariysi ukunman yaykurqusqa,  ichaqa qipinrayku musuqmanta chay tiyasqanman  kutirisqa, chaypis qawaykachasqa, qunqaymantas  allinta ñawinkuna kicharikusqa, chaypis rumiyasqa    qipintaqa qawaykun, hinataq machuchapas  saqisqanpitaq hinalla rumiyasqa tiyarayachkasqa."
Willakuykuna maytu - Chanka Literatura 2 - 2° Secundaria - Quechua chanka,"Allintas mancharisqa yuyaymanakun, ichaqa  manas ima kasqantapas tarinchu: – kayqa urqu  yayapa asichikuyninchiki, tutapiqa kaqllachiki  kutiykurqunqa– nispan kasqa; chayraykus  tutaykunankama chayllapi suyasqa, tutaña kaptinsi  qipinqa musuqmanta kasqanman kutiykusqa,  chayta qawaspansi qipikuykuspan ripunanpaq  kachkaptin, chayllapi takyarqusqa, hinapi  rumiyarquspan qipakusqa."
Willakuykuna maytu - Chanka Literatura 2 - 2° Secundaria - Quechua chanka,"Runaqa chaymantas  ayqikunanpaq atipakusqa, ichaqa manañas  atisqañachu, chay hinapis rumiyasqallaña kachkan."
Willakuykuna maytu - Chanka Literatura 2 - 2° Secundaria - Quechua chanka,"Qipa punchawkunatas ayllunkuna lliw purunkunapi  maskasqaku, maynataña maskaspankupas  manañas tarisqakuñachu, maskayta  amirquspankuñas, runakuna imapas rurasqankuta  iñispanku hinallataña saqirqusqaku."
Willakuykuna maytu - Chanka Literatura 2 - 2° Secundaria - Quechua chanka,"Huk kaqnin pachas huk maqta chay urqupa  qipanpi samaspan tiyasqanpi puñurqusqa,  chaynapi kaspansi musquyninpi runa llaki  waqaqta uyarisqa, mancharispan rikcharisqa  hinaspa chay maypi waqasqanta qatipasqa,  chaypis runa waqaqtaqa qawarqusqa, hinallas  wakin rumi saywakunata qawaykuptinqa,  llapankus rumiyasqa runakuna kasqaku."
Willakuykuna maytu - Chanka Literatura 2 - 2° Secundaria - Quechua chanka,"Chaypis  qarikuna qipiyuq, mana qipiyuq, tiyanparaq,  pakchanparaq, puñuqhinapas kasqa;  warmikunapas wawayuq, mana wawayuqpas,  wakinqa ayqikuchkaqhinas, wakinqa qapariqhina  uyayuqkuna tarikusqaku, chaysi mancharikuspan  chay maqtaqa llaqtanman kallpaylla kutisqa; kay  qawasqanmanta kamachikuqkunaman willasqa,    paykunaqa manas iñisqakuchu, ichaqa kumun  runakunam punchawpi rispanku qawarqamusqaku  hinaspa chiqap kasqanta rikusqaku."
Willakuykuna maytu - Chanka Literatura 2 - 2° Secundaria - Quechua chanka,"Chay  pachamantaqa runakuna manañam chaypiqa  imaraykupas samankuñachu, aswanmi chaytaqa  karuchakuspanku wayralla ichinku."
Willakuykuna maytu - Chanka Literatura 2 - 2° Secundaria - Quechua chanka,Saywa  churananku rumitapas karullamantañas kunakuspa  chuqaykunku.
Willakuykuna maytu - Chanka Literatura 2 - 2° Secundaria - Quechua chanka,"Kunan pachakamapas chay urqupa rikchayninqa  manam qasillachu, sapa kuti qawaptiykiqa  hukmanmi qawakun aswanmi chay runa rikchaq  saywakunaqa mirakuchkanku, chayqa kuk  patmakunamanta qamuq runakunas, mana  yachasqanpi samakuspanku chaypi wiñaypaq  rumiyasqa qipakunku."
Willakuykuna maytu - Chanka Literatura 2 - 2° Secundaria - Quechua chanka,"Chaymi qamkunapas  kunanmantaqa saywa apachitapiqa amam  imaraykupas samakunaykichikchu, rumiyasqam  qipakuwaqchik."
Willakuykuna maytu - Chanka Literatura 2 - 2° Secundaria - Quechua chanka,"Qarqaryawan tinkusqay Qarqaryaqa riqsisqallaykum, manchanas  qapariywanmi purmasqa chunniq ñankunapi  purin."
Willakuykuna maytu - Chanka Literatura 2 - 2° Secundaria - Quechua chanka,"Chaynam, qatuspi uywa chikusqaykumanta  yaqa tutaykuchkaqtaña llaqtaman hamurqaniku,  Kuchukancha wayqu chawpinpiña karqaniku,  hukta urqu hawanta rikuykuptiykuqa huk hatun  sapallan puriq llama utqayman kasqaykuman  ichimuchkasqa, qawarquptiymi runa kayniy  sampayarqun, chukchaypas uqarikurqun,  mancharisqa allimanta ñawinkunata qawarquni,  akchi hinam llipyachkasqa, sullkachaykunapas  mancharikuymanta qipayman chipakurqunku,  allquchaykuñataq allwakuyta qallarin."
Willakuykuna maytu - Chanka Literatura 2 - 2° Secundaria - Quechua chanka,"Chaynapim yuyayniyman machu taytaykupa  willakusqan chayarqamuwan,  nisqanhinam  chay qarqarya kasqa, manaraq kasqaykuman  hichpamuchkaptinmi mancharisqaymanta  kallpanchakuni hinaspam imaynam chay  chikimanta amachakuna kasqanta yuyarini;  ichu rutusqay rutunata aptarikuni, sullkaypa  hapisqan llama waskata lasupaqhina kipurquni,  chaynaspa taytachata kunakuspay llama  hamuqta suyani; llamaqa nina ñawiyuq  qillqillyaspan anchuykamuchkarqaña, chayna  awyasqa qawarquwaspan qunqaymanta  takyarqun, chaynata qawarquwaspanmi chuku  allquchaypas anyaytaña qallarin, chaywanpas  manam chay llamaqa chawpi ñanmantaqa  kuyurinchu."
Willakuykuna maytu - Chanka Literatura 2 - 2° Secundaria - Quechua chanka,"Qunqaymanta kallpaykuspaymi  kunkamanta lasurquni, llamaqa yuyaychakuspan    ayqikuypaqña chutapakun, ñam kallpayta  llallichkarqaña, chaypim sullkaykunapas waskapa  chupanmanta hapispanku yanapawarqakuña,  llamaqa pisiparquspan qasiyarqun, nina ñawinpas  antayarqun, rutunawanmi rachuyruqhina karqani;   chaynasqata wasiykukama chutarqaniku, manam  chaykamaqa chiqap qarqarya kasqantapas  yacharqanikuchu, ichapas kanchanmanta ayqikuq  kasqanta iñispayku."
Willakuykuna maytu - Chanka Literatura 2 - 2° Secundaria - Quechua chanka,"Wasiman chayakuptiykuqa  taytaykuqa tapuwanku maypi tarisqaykumanta,  ñuqaykuqa kaqtam taytaykuman willaniku,  chaymi payqa kuraq wawqiykunata qayakuspan,  llamataqa astawan atakankunamantawan  watarqaku."
Willakuykuna maytu - Chanka Literatura 2 - 2° Secundaria - Quechua chanka,"Hinaspam chaqnasqata uku purmaq raqayman  churaykurqaku, punkunta tankar kichkawan  qincharqaku, kachakuykuspa mana ayqikunanpaq."
Willakuykuna maytu - Chanka Literatura 2 - 2° Secundaria - Quechua chanka,"Chaynaspam: – ama warmakuna mancharisqa  kaychikchu, paqarinkama uywaqnin mana  rikurimuptinqa, tarikusqata hinachiki aychapaq  nakakurqusun– nispan niwanku."
Willakuykuna maytu - Chanka Literatura 2 - 2° Secundaria - Quechua chanka,Chaywanmi  sunquyku tumpata mancharisqaykumanta  tiyarqa.
Willakuykuna maytu - Chanka Literatura 2 - 2° Secundaria - Quechua chanka,"Llamaqa tukuy tutam qillqillyan,  achikyaytaña upallakurqun."
Willakuykuna maytu - Chanka Literatura 2 - 2° Secundaria - Quechua chanka,Taytayku machu  taytanta rikcharichispan llama qawaq rinankupaq  kunakun.
Willakuykuna maytu - Chanka Literatura 2 - 2° Secundaria - Quechua chanka,"Iskayninkum akchita apaspanku qawaq  rinku, machu taytaykum rutunata waskatawan  ñuqaykupa rurasqaykutahina allichakun."
Willakuykuna maytu - Chanka Literatura 2 - 2° Secundaria - Quechua chanka,Karumantam pakakuspayku qawastin qatipaniku.
Willakuykuna maytu - Chanka Literatura 2 - 2° Secundaria - Quechua chanka,"Llama kasqanman chayarquptinkum llamaqa  mana kasqañachu, ichaqa tankarkunaqa  hinalla qincharayasqa, chaymi taytayku punkuta  suchurqachispan raqayman yaykun, allinta  akchiwan qawaptinqa, runam qalalla kuchupi  chirimanta katkatastin chaqnarayachkasqa."
Willakuykuna maytu - Chanka Literatura 2 - 2° Secundaria - Quechua chanka,"Rutunawan intuspam riqsinankupaq aysaykunku,  allinta rikuspanku pi kasqanta riqsirqunku, payqa  Kinwa Patapi tiyaq Makus sutiyuq maqtam kasqa."
Willakuykuna maytu - Chanka Literatura 2 - 2° Secundaria - Quechua chanka,"Waqapakuspanmi mana wañuchinankupaq  mañakun, mana allin rurasqanmanta willakuspan  yuyaychakuspan."
Willakuykuna maytu - Chanka Literatura 2 - 2° Secundaria - Quechua chanka,"Machu taytaykuqa rutunawan  kunkanta kuchurqunanpaqña karqa, chaypim  taytayku llakipayaspan kaynata amacharqa – ¡ama  tayta chaytaqa rurasunchu!"
Willakuykuna maytu - Chanka Literatura 2 - 2° Secundaria - Quechua chanka,"Huchasapa kaspapas  ñuqanchikhina runam, ichaqa kunanmi qarihina kay  llaqtanchikmanta ripunanpaq rimarinan, hinataq  mana haykapipas, ayllunchikta awqakuspan    wañuchinanpaq."
Willakuykuna maytu - Chanka Literatura 2 - 2° Secundaria - Quechua chanka,"Machu taytakuqa: – kay runaqa  saqrapa intusqanmi, punchawpiqa manam pitapas  imananqachu, ichaqa tutapi ñuqanchiktam  watasqanchikmanta kutipawasun, chaymi  wañuchinanchik yachakun."
Willakuykuna maytu - Chanka Literatura 2 - 2° Secundaria - Quechua chanka,"Runaqa pitukuspanmi  waqastin kuyapayakuyta mañakun: – amaña  taytakuna llaki wañuyman churallawaychikchu,  sichum mana sunquyuq kaspaqa tiquruwaychikña,  mana chayqa kachaykurquwaychik, kaymanta  lluqsispallam maymanpas ripukusaq, manaña  kay pinqay pachapi huchaymanta runa  rimawananpaq."
Willakuykuna maytu - Chanka Literatura 2 - 2° Secundaria - Quechua chanka,"Manam munay yuyaywanchu  kayta rurakuni, raymimanta sinka kutimuspaymi  muspaypihina panillayta mana munakuchkaqta  hapirqusqani, qipa punchawmi rurasqayta  maqawaspan yuyarichiwan, tayta mamayta  manchakuspa, mana willananpaq wañuchiywan  manchachirqani, chaynam  sapa sinkasqaypi chay    waqrakuyta kutiparqani, paniyqa manchachisqay  hawa manaña michakurqachu."
Willakuykuna maytu - Chanka Literatura 2 - 2° Secundaria - Quechua chanka,"Payqa mana  huchayuqmi, ñuqam kaytaqa mana allinniypaq  rurakurquni, manam runa kayniymanta lluqsispa  qarqaryahina purisqaytaqa musyakurqanichu,  sapa punchawmi chiriwan katkataspa puñunaypi  achiyaq kani, ichaqa manam imatapas yuyariqchu  kani."
Willakuykuna maytu - Chanka Literatura 2 - 2° Secundaria - Quechua chanka,"Kunamantaqa wanakunim chay mana  allin rurasqaymanta, kuyay sunquykichikmanta  mañakuni, kachaykuwaychik hinaspa  amataq llaqta masinchikman willaychikchu;  chaynapim qasilla ripukusaq, huk mana riqsisqay  llaqtakunapiña muchustin wañunaykama  purinaypaq."
Willakuykuna maytu - Chanka Literatura 2 - 2° Secundaria - Quechua chanka,"Chayna rimaptinmi runakunapa sunqun  llampuyarqun, lata punchuwan sukurqachispankum  allinpi purinanpaq anyaspanku kachaykunku."
Willakuykuna maytu - Chanka Literatura 2 - 2° Secundaria - Quechua chanka,"Inti  qispirqamunanpaqa, maqtaqa wistunpi sillakuspam  llaqtamanta ripukurqa, chaymantam manaña  qarqarya llaqtaykupi purisqantaqa uyarirqanikuchu."
Willakuykuna maytu - Chanka Literatura 2 - 2° Secundaria - Quechua chanka,Panin qipasqanpas huk karu ayllumanta hamuq  maqtawan kasarakuspan llaqtamanta ripukurqa.
Willakuykuna maytu - Chanka Literatura 2 - 2° Secundaria - Quechua chanka,"Chaytam taytayku, mana chay qawasqaykuta  pimanpas willanaykupaq kunawarqaku, chaymi  kunan machu kasqaypiña riqsinaykichikpaq  qillqarqamuni."
Willakuykuna maytu - Chanka Literatura 2 - 2° Secundaria - Quechua chanka,"Asichiq willakuykuna Asichiq willakuykuna  Ñiqi Llullakuq kuramanta Wanta llaqtapim runakunaqa antay kiru sunquyuq  karqaku, chayrayku runakunaqa imatañapas  pantachispanku altakuqku, suwakuqku imatapas  llullata willaspanku iñichiq karqaku, chayraykutaq  ima rurasqankupas tikranhina asikuypaq karqa."
Willakuykuna maytu - Chanka Literatura 2 - 2° Secundaria - Quechua chanka,"Chay pachakunapiqa manam llumpay hatun  llaqtakunaman rinapaq hatun karu purinan  ñankunaqa karqararaqchu, chayrayku chaki  purinallanta hayka punchawpipas ichiq karqaku."
Willakuykuna maytu - Chanka Literatura 2 - 2° Secundaria - Quechua chanka,"Amankay Ayllupa kuraq wawa churinsi Lima  llaqtaman taytanwan kuska risqa, chaypis kura    kananpaq yachayta hapimunan kanman karqa."
Willakuykuna maytu - Chanka Literatura 2 - 2° Secundaria - Quechua chanka,"Taytanqa: – Churillay, kaypim kura kanaykipaq  churallachkayki, allintam kusilla purinki, ima  nisusqaykitapas uyarikunkim, yanqataq mama  taytaykita usuchiwaq mana allin puriypi rispa,  ñuqaqa atispaychiki watukamusqayki utaq  manapas, qawasqaykihinam llaqtanchikmantaqa  achkam punchaw purina kachkan, manataq  llumpay karukuna ichinaypaq allinñachu kani,  manataq kawallullanchikpas kanchu, chayraykum  tayta kamachikuq kurata minkakuchkani  qawarisunaykipaq –nispa churintaqa kunakun."
Willakuykuna maytu - Chanka Literatura 2 - 2° Secundaria - Quechua chanka,"Churinñataqsi mana chaypi takyayta munasqachu,  musuqmanta taytan qatikuytas munasqa, ichaqa  piñachinanta manchakusqanpi: –Taytallay  manam aylluymanta rakikuyta munanichu,  llaqtanchikpiqa imapas hapinallam, pimantaq risaq    kay mana riqsisqay llaqtapiqa, pitaq llakillaytapas  kusichinman; ichaqa kuyasqayraykum kaypi  qipakusaq, kamachiwasqantapas rurasaqchiki,  qanchis wataqa wayrallachiki ripunqa– nispan  kutichin."
Willakuykuna maytu - Chanka Literatura 2 - 2° Secundaria - Quechua chanka,"Taytanñataq waqanayaspan: –  ñuqaykupas karunchakusqaykimantaqa llakiwan  kasaqku, ichaqa qam kura qispirquptiykiqa  allin runakunamanñam tikrasaqku, manañam  runaqa wakchamanta, mana kapuqmanta  hinañachu hapiwanqaku, aswanmi kurapa  ayllunkunaqa allin qawasqa kanku."
Willakuykuna maytu - Chanka Literatura 2 - 2° Secundaria - Quechua chanka,"Ñuqaykuqa  ancha yakunayasqahinam suyallasqaykiku,  lluqsispallam llaqtanchikpi qallariy misaykita  ruranaykipaq allichakuchkasaqku – nispan  tukuykun."
Willakuykuna maytu - Chanka Literatura 2 - 2° Secundaria - Quechua chanka,"Warmaqa: – Chayna nisqayki rurasqa  kachun taytallay, mamallaytamá qawaykunki  amamá maqapuwankichu, llakichipuwankichu;  kuyasqayta, riqsikuyniytawan chayaykachinki,  hamunaykamañachiki kanqa – nispan qipakun."
Willakuykuna maytu - Chanka Literatura 2 - 2° Secundaria - Quechua chanka,"Chay warmapa kasqanqa siminaryu nisqan wasim  kasqa, chaypim kurapaq achkam warmakuna  may llaqtakunamantapas rispanku yachayta  hapisqaku, qanchis watamantaqa chayraqmi yana  pachankuta churachinku, chaymantam kuraña  kaspanku maymanpas iñiy wasi mana kurayuq  kasqanman kamachisqa kanku."
Willakuykuna maytu - Chanka Literatura 2 - 2° Secundaria - Quechua chanka,"Kimsa watañam siminaryu nisqapi kasqan karqa,  chaypis mana allinpaq hinachu kura kayqa  rikchakapusqa, chayraykuñataq qillapakuspan,  upa tukuspan, llumpayta yachachiq kurakunawan  anyachikusqa, mana kasukuptinsi maqaytapas  qallarisqakuña, intuyllawanña kaspa tayta  mamanta yuyarispas hinata sayaq; ichaqa  tawa wata karquptinqa piñakurquspas mana  ima ruraytapas munasqañachu, chaynapi  siminaryumantaqa qarqurqusqaku, payñataq  marqariqnin kurata chay mana allinmanta  tayta maman mana willananpaq mañakusqa."
Willakuykuna maytu - Chanka Literatura 2 - 2° Secundaria - Quechua chanka,"Tayta kuraqa anri nispas: – ripukuy – nisqa, ñanpi  tarikuspan mana ima ruraytapas atisqachu,  ñankunapi purikuspas hatun wasikunata  qawakuspan, hatun mama quchapa  patankunapipas punchawninkunata wañuchiq,  chaymantaqa llumpay yarqay intuptin llamkayta  maskarqa, chaynapim wakin runa pisillapaq  llamkachikuq, wakinqa mikunallanpaq kamaqta,  llamkayta yacharquspaqa, runakunapa  rimasqankutahinas yachapakusqa, kastilla  simitapas allintañas rimasqa; allin llamkayniyuqña  kaspansi, watakuna risqanmanhina qanchis  wata kasqanta yuyarikurqun, imaynam taytanta  chay pachapim yachayta qispichisaq nisqanta."
Willakuykuna maytu - Chanka Literatura 2 - 2° Secundaria - Quechua chanka,"Chaysi umachakusqa: – llaqtayta rispaymi  tayta mamayta kuraña kasqayta iñirqachisaq,  misata ruraykuspaymi huk mana riqsisqa maman  suyuman hukwachiwasqantaña willasaq hinaspa  Limata kutirqamuspay qasiña tiyakusaq, chayqa  mana llakisqa suyawanankumantam – nispan  rimapakusqa."
Willakuykuna maytu - Chanka Literatura 2 - 2° Secundaria - Quechua chanka,"Nisqanhinas huk kaqnin llaqtanman riq runawan  qillqasqa rapita apachikusqa, chaypis willasqa  imaynam kurapaq qispikusqanta, chaypi  nisqanmanhina qallariy misata rurakunanpaq, huk  riqsisqa punchawta akllasqa."
Willakuykuna maytu - Chanka Literatura 2 - 2° Secundaria - Quechua chanka,"Chay willasqa punchaw nisqapis, kurapa  pachanwan churakusqa llaqtaman chayarqusqa,  yaqaña hichpaykuchkaptin, huk maqtillu kawallupi  sillasqa, qawaykuspan wayralla kallpan: –  ¡Kayqaya tayta kuranchikqa chayarqamunña!,  ¡hichpallapiñam kachkan!"
Willakuykuna maytu - Chanka Literatura 2 - 2° Secundaria - Quechua chanka,– chayna willakuptinsi  runakunaqa llapan wasikunamanta lluqsirimusqaku  musuq kura chayamusqanta qawarinankupaq.
Willakuykuna maytu - Chanka Literatura 2 - 2° Secundaria - Quechua chanka,"Hinataqsi lasapi waqachiqkuna takikuna  waqachiyta qallarisqa, llaqta kamachiqkunapas  chaypis sumaq pachankuwan achalasqa  suyasqaku."
Willakuykuna maytu - Chanka Literatura 2 - 2° Secundaria - Quechua chanka,"Waynaqa achka runapa qayllanpi tarikuspa  mancharisqallañas asuykusqa, huñusqa  runakunapa chawpiman."
Willakuykuna maytu - Chanka Literatura 2 - 2° Secundaria - Quechua chanka,"Chayaptin, llapanku  upallakusqaku, chaypi kuraq kamachikuq: –Allin  hamusqa kanki unanchaqpa kamachikuqnin  tayta kura, anchatam quchukuniku aswan kay  llaqtanchikpa churin kasqaykirayku; Taytanchik  munaykuchun kaypi qipakunaykipaq, ima hinam  machu tayta kuranchik wañukullasqanpi, allin  qamusqa kanki, kayqaya kay ayllu masiykikuna  kaypi kuyakuywan chaskiykuykiku."
Willakuykuna maytu - Chanka Literatura 2 - 2° Secundaria - Quechua chanka,Qipantas runakuna qaparisparaq  ima hinam pay llaqtanku aylluyuq kasqanmanta  kusikusqaku.
Willakuykuna maytu - Chanka Literatura 2 - 2° Secundaria - Quechua chanka,"Llulla kuraqa aya uyallañas rurasqankutapas  qatipan hinaspa saminta churaspan, haykapi  misa rurananpaq akllasqanta willaspan, ayllun    wasinman ripusqa, wasinpiqa manas ima  ruraytapas atipanchu: – ¡¿Imapim kay rurasqaypi  rikukuni?!"
Willakuykuna maytu - Chanka Literatura 2 - 2° Secundaria - Quechua chanka,¿manachu chiqapta tayta mamayman  willakuspa manaña kaykunapi purillaymanchu?
Willakuykuna maytu - Chanka Literatura 2 - 2° Secundaria - Quechua chanka,"– hinaptinsi iñina wasipi kaq sakristanmanta  yuyarikurqusqa, paysi uña kaptin pukllachiq,  imatapas yanapaq, ancha kuyasqansi kasqa: –  payman watukuqhinalla rirqusaq, chaypi kaqta  willarqamusaq, paymi yanapawanqa– nispan  yuyaychakusqa."
Willakuykuna maytu - Chanka Literatura 2 - 2° Secundaria - Quechua chanka,"Nisqanhinas iñina wasita risqa,  yaykuspan sakristanqa kusisqallaña chaskin,  ichaqa kurakunapa rurananta manas kaqllatachu  ruran, chaysi ukullanpi: – ¿Chiqapchu kay maqta  kura kanman, manataq kurahinachu purin  hinaspapas manataq rurasqankutachu ruran?"
Willakuykuna maytu - Chanka Literatura 2 - 2° Secundaria - Quechua chanka,"Sakristanqa hukmanyasqanta  qawarquspansi maqtataqa huk mana pipas  uyarinan wasiman aparqusqa, chaypis maqtaqa  waqaspan ima kasqanta willan: – Tayta qamqa  marqay taytayhinam kanki, chaymi kay pakasqayta  willakusqayki, ichaqa ama wikapawaychu, tayta  mamaymi wañuytapas tarinman, manam kura  kayta tukurqanichu, manam kurachu kani, ichaqa  taytay churawasqanpi simiyta churarqani, sichus  kura kayta tarispay, llaqtanchikpi qallariy misata  misakunaypaq, kayta ruraykuspallam wiñaypaq  ripukusaq, amahina kaspayki yanapaykullaway,  makiykipim kani – nispan chiqap kasqanta willakun."
Willakuykuna maytu - Chanka Literatura 2 - 2° Secundaria - Quechua chanka,"Sakristansi upayarqunraq mana ima niytapas  tarinchu, allimantañas: – Hinaspaqa misa  ruraytachu munanki, imaynatamá misakunki  mana yachasqaykitaqa – nisqa, waynaqa: – qam  qayllaypi churakuspa imam ninayta willawanki,  ñuqañataq chay nisqayki hinallatam rimasaq,  wakintaqa yachaniñam – nispan anri nirqachin."
Willakuykuna maytu - Chanka Literatura 2 - 2° Secundaria - Quechua chanka,"Sakristanqa wañuq kurapa churakunan pachatas  hurqumuspan manusqa, chay pacha mana ancha  kamayninchu kasqa, imaynam ñawpa kura aswan  hatun runa kasqanrayku."
Willakuykuna maytu - Chanka Literatura 2 - 2° Secundaria - Quechua chanka,"Misakunan punchawsi  chayarqamusqa, huk ayllukunamantapas achka  runakuna chaymanqa hamurqusqa, chaynas  misakuyta qallarin; allintaña richkarqaku, sakristan  rimasqantas pay qaparispan mirachikuq, chayna  makinta haywarichkaptin patayarasqan makin    kachakuykurqusqa, sakristanqa– makituykita  allichakuy – nisqa, upa kuraqa chaytapas  mirachikunsi – ¡makituykita allichakuy…!"
Willakuykuna maytu - Chanka Literatura 2 - 2° Secundaria - Quechua chanka,"– nisqa,  sacristanqa: ¡qamtam yaw upa nichkaykiqa!"
Willakuykuna maytu - Chanka Literatura 2 - 2° Secundaria - Quechua chanka,"–  nisqa, hinallas kuraqa kaytapas mirachikusqa,  chayta uyarispas runakunaqa hukmanyarqusqaku,  huk mana kaq rimaykunata qatichkaptinsi  runakunaqa piñakurquspanku: – ¡Kayqa manam  kurachu kasqa!"
Willakuykuna maytu - Chanka Literatura 2 - 2° Secundaria - Quechua chanka,"¡Kaynatañaqa llullakuwarqanchik… chaynapim  iñikuypas chinkachkanña!, ¡kaytaqa chuqasun  puni!"
Willakuykuna maytu - Chanka Literatura 2 - 2° Secundaria - Quechua chanka,"– nispanku wichqana wasiman aparqusqaku,  chaypi waqastin wichqasqa kasqa."
Willakuykuna maytu - Chanka Literatura 2 - 2° Secundaria - Quechua chanka,"Qipa  punchawllamantas Wamanqa llaqtamanta  Kamachikuq kurakuna chayarqamusqa,  paykunas waynataqa siminaryu nisqapi riqsisqaku,  paykunataq yacharqa mana yachaynin  tukusqanta, chaysi runakunaqa piñakurquspanku,  yuraq asnupi sillaykachispanku llaqta tukunan  ñankama aparquspanku, chaypi panyaspanku,  ñakaspanku qarqurqusqaku."
Willakuykuna maytu - Chanka Literatura 2 - 2° Secundaria - Quechua chanka,"Saqrawan purikusqaymanta Waynalla kaspa sichus mana pipa harkasqan  kaspaqa imawanpas maqachikunkim, chaynam  Mallma llaqtapa rayminpi kuyaq masiykunawan,  aqata, rahuta upyaspayku karqaniku; pacha  risqanpiqa asirispa, takikuspaña karqaniku,  chayna kachkaptiymi, qipaymanta wasaymanta  runa sispallata huk kuchuman qayawan, mana  payta riqsisqanichu, ichaqa asuykuni: – ¿Pitaq  kachkanki?, ¿imaraykutaq qayawanki?"
Willakuykuna maytu - Chanka Literatura 2 - 2° Secundaria - Quechua chanka,"– nispay  tapuni, payqa uyanta aswan qawachiwaspan:  – ¿Manachu kuska puriq masiykitaqa riqsiwanki?"
Willakuykuna maytu - Chanka Literatura 2 - 2° Secundaria - Quechua chanka,Ñuqaqa Wanukupi kuwartilpi kaq walla masiykim  kachkani – nispam yuyachiwan.
Willakuykuna maytu - Chanka Literatura 2 - 2° Secundaria - Quechua chanka,Ñuqaqa tumpa  sinka yuyapakuni: – ¿Manachu qamqa Marku  Waylas kanki?
Willakuykuna maytu - Chanka Literatura 2 - 2° Secundaria - Quechua chanka,"– nispa tapuni, paytaq: – arí  ñuqam kani, qunqarquwasqankiña – nispan  asirin."
Willakuykuna maytu - Chanka Literatura 2 - 2° Secundaria - Quechua chanka,Hina chaywan yuyaymanakuni hinaspa: –  ¿Ichaqa manachu qamqa wañurqanki?
Willakuykuna maytu - Chanka Literatura 2 - 2° Secundaria - Quechua chanka,"Yunkapi    wañusqaykitam uyarirqani– nispa nini, payñataq: –  ¡Manam wañurqanichu, ari kiriyllaqa kiriwarqakum,  chaymanta hampi wasiman apawasqanpi manaña  Wanukuman kutimurqaniñachu– nispan qasqunpi  kiripa yupinta qawachiwan."
Willakuykuna maytu - Chanka Literatura 2 - 2° Secundaria - Quechua chanka,Chaywan ñuqa pi  kasqanta iñirqaniñam: – ¿Hinaspaqa imatam kay  karu llaqatapi ruranki?
Willakuykuna maytu - Chanka Literatura 2 - 2° Secundaria - Quechua chanka,"– nispay tapuni, payñataq:  – Wankar Sinchim maskaqniyki kachamuwan, Aya  Kuchu sallqamanmi rinayku, qam allin runa simi  rimasqaykita yuyarispam yanapawanaykikupaq  hamurqani – nispan niwan, ñuqa:– imaynaya  kanman, ñuqaqa manañam wallañachu kani,  manataq aylluyman willanaypaqpas karupiraq  tarikuni– nispay amachakuni, payqa kuyaq  simiwan: – amahina kaychu, sasachakuypim  tarikuniku, kayqa maman suyunchikraykum,  punchaw muyuyllatam kutikamunki, – nispan    hikutawan, ñuqaqa sinka kasqaypi: – Hakutaq  rirqusun, ¿maypitaq Sinchi Wankarqa kachkan?"
Willakuykuna maytu - Chanka Literatura 2 - 2° Secundaria - Quechua chanka,"–  nispa tapukuni, payñataq: – ¡Wak qipachallapim  kachkan!, ¡utqayman risun Chaski!"
Willakuykuna maytu - Chanka Literatura 2 - 2° Secundaria - Quechua chanka,"Chaynapim kuyaq masiykunamanta  mana imatapas nispalla paywan ripukurqani,  sumaq llampulla ñannintam qatiparqani, chaypim  kallpachiwanraq, imam walla kasqaykunapi  rurasqaykunata yuyachiwan, ichaqa hinam  richkani, aswan purisqaykupiqa sinkayay  tumpata waspikuchkarqaña."
Willakuykuna maytu - Chanka Literatura 2 - 2° Secundaria - Quechua chanka,"Hinam purirqani,  huk kaqninpim rumiwan mitkarquspay tunpata  mancharispay mana wichiykunaypaq makiykunata  haywarirqani, chaypi huk kullu kaspi kasqa: –  ¡Taytallay!"
Willakuykuna maytu - Chanka Literatura 2 - 2° Secundaria - Quechua chanka,"– nispa niptiymi umay kicharikurqun,  punchawñataq tutayarqun, chay kullu hapikusqa  rikchapakuni, qawaykuptiy mana maypi    kasqaytapas yuyanichu, kuskachaqniy runaqa  manataq kasqachu, yanqaña sutinta qayani,  manam imapas kutichiwanchu; karullapiña saqra  asirikuyta wayrawan kuskata uyarini: – ¡Haaa… haaa…haaa…!– niqtahina."
Willakuykuna maytu - Chanka Literatura 2 - 2° Secundaria - Quechua chanka,"Chaywanqa aswan  mancharini, allin qawarinaypaq Yawriwa qaqa  umanpitaq kachkasqani, chay kullu hapisqayqa  chakana sayachisqanku kasqa, chay qaqamanta  uraykuy tutayaqpi sasam karqa."
Willakuykuna maytu - Chanka Literatura 2 - 2° Secundaria - Quechua chanka,Killa puyumanta  lluqsirqamuptinña tumpata qawarikurqani.
Willakuykuna maytu - Chanka Literatura 2 - 2° Secundaria - Quechua chanka,"Chaymantaqa yuyaychakuspa saqrawan  purisqayta musyarquni, imaynam chayqa huk  runapa rikchayninwan churakuspan, runakunata  pantan qaqanparunankupaq apasqanta  yachaspay."
Willakuykuna maytu - Chanka Literatura 2 - 2° Secundaria - Quechua chanka,Chaymantaqa sinka puriymantaqa  kunankama wanakurquni.
Willakuykuna maytu - Chanka Literatura 2 - 2° Secundaria - Quechua chanka,"Huk taytakupa purisqanmanta Llaqtan llaqtan purispansi huk uqi ñawi taytakucha,  warmikunata sukapayaspan purikuq, sapa kutis  tutaykuqllataña wasikunaman asuykuspan  qurpachinankupaq mañakuq, chaynas huk  runapa wasinman chayarqusqa, paysi warmi  wachakusqanpi parisninta sansa rupachkaqpi  kañaykunanpaq hurqupakusqa."
Willakuykuna maytu - Chanka Literatura 2 - 2° Secundaria - Quechua chanka,"Unayllamantas  taytakuqa qayakamun, punkuta takamuptin,  runaqa tapusqa: – ¿Pillam?"
Willakuykuna maytu - Chanka Literatura 2 - 2° Secundaria - Quechua chanka,"Chaysi wasiyuq machucha kasqan rayku  utqayman punkuta kicharisqa– yaykukamuy  taytaku, tiyaykuy kay kulluchallapipas."
Willakuykuna maytu - Chanka Literatura 2 - 2° Secundaria - Quechua chanka,"Taytakuqa  tiyaykuspa suyan, runaqa kaqllas asuykuspan  mikuyta qarasqa: – kay as saqtacha, asllatam  yanukurqanipas warmiy unquptin – nispan."
Willakuykuna maytu - Chanka Literatura 2 - 2° Secundaria - Quechua chanka,Qipataqa wasiyuq runaqa qarakunatas  machupa qayllanman apamuspan nin: – kay  wasipim puñunki taytaku.
Willakuykuna maytu - Chanka Literatura 2 - 2° Secundaria - Quechua chanka,"Taytakuqa qarakunata  qatakunatawan mastakuspansi chutarayasqa,  chaynapis yarqay musuqmanta wiksanta yuyachin."
Willakuykuna maytu - Chanka Literatura 2 - 2° Secundaria - Quechua chanka,"Wasiyuqqa warminpa kasqanman ripusqa,  chaynapi machuqa aycha rupachkaqtahina  asnapakusqa: – ¿Imataq chayqa?"
Willakuykuna maytu - Chanka Literatura 2 - 2° Secundaria - Quechua chanka,"Sayarispansi taytakuqa tutayaypi kuchukunapi  maskayta qallarisqa, chayhinapis sansamanta  warmipa parisninta altarqamusqa hinaspansi kay  nispan rimapakusqa: – ¡Pay unanchaq taytallay!"
Willakuykuna maytu - Chanka Literatura 2 - 2° Secundaria - Quechua chanka,Mikuy churapuwasqaykimanta– nispan qalayta  mikukurqusqa.
Willakuykuna maytu - Chanka Literatura 2 - 2° Secundaria - Quechua chanka,"Paqarinninmansi wasiyuq runaqa tuta tutacharaq  yanukunanpaq qatarisqa, chaysi sansata aspiptinsi  mana imapas pampasqan kasqachu, chaysi:  – ¿Ima supay allqutaq yaykumurqa hinaspan  warmiypa parisninta mikururqa?"
Willakuykuna maytu - Chanka Literatura 2 - 2° Secundaria - Quechua chanka,Taytakuqa kuchupi  puñusqanmantas uyarirqamuspan kaynata  rimarirqamusqa: –Pampachaykuway ñuqam    yarqawaptin mikurqurqani– nispan.
Willakuykuna maytu - Chanka Literatura 2 - 2° Secundaria - Quechua chanka,"Runaqa  piñasqa: – ¡Ima supaypa wawanchiki qamqa  kanki, ripuway wasiymanta– nispan machutaqa  qarqurqusqa."
Willakuykuna maytu - Chanka Literatura 2 - 2° Secundaria - Quechua chanka,Chaysi chay wasimanta machuqa  utqayllaman ripukusqa.
Willakuykuna maytu - Chanka Literatura 2 - 2° Secundaria - Quechua chanka,"Musuqmantas taytakuqa urqun qasankunata  risqa, ñankunapis sipaskunata sukapayaspan  purisqa, hinas yaqa tutaykuqtaña huk  llaqtaman chayarqun, manaraq llaqtaman  yaykuchkaspas kaynata yuyaychakusqa: –  ¿Kuskachakusqamanchu icha wiyuramanchu  haykurqusaq?"
Willakuykuna maytu - Chanka Literatura 2 - 2° Secundaria - Quechua chanka,"Chay nispan chayarquspan huk  punkuta takan, tan…tan…tan... Punku takasqanta  uyarispansi huk warmi lluqsirqamusqa: – ¿Pitaq kanki  tayta?, ¿imatam ninki?"
Willakuykuna maytu - Chanka Literatura 2 - 2° Secundaria - Quechua chanka,Machuñataqsi  kaynata kutichin: –Mamallay ¿Qamqa  kasarachum icha wiyurachum kanki?
Willakuykuna maytu - Chanka Literatura 2 - 2° Secundaria - Quechua chanka,"Warmiqa machuwan piñakurquspan kaynatam  kutichisqa: – machu runa ¡¿Chankaykichum,  icha sikikichum siqsisunki?"
Willakuykuna maytu - Chanka Literatura 2 - 2° Secundaria - Quechua chanka,"!, ñuqaqa qusayuqmi  kani, kunan ¡Ripuway kaymanta manachayqa  kaspiwanmi tawaman ichqarqusqayki!"
Willakuykuna maytu - Chanka Literatura 2 - 2° Secundaria - Quechua chanka,"Chaynas  wasikunata hinalla takapayasqa, tutachañas  huk wasita takasqa, tan…, tan…, tan…; chaypis  wasiyuq wiyura warmi kasqa, hinallas machuqa  tapupayan, warmiqa waqanayaspansi chay  kasqanta willan: –Kay kuchuchapi tiyaykuy tayta,  kay pisi chupichata mikuykuy – nispan, warmiqa  qarakunata puñunanpaq aparqamusqa, –  kay wasipim puñukunki –nispan, puñunanta    mastaykapuspan huk wasiman risqa."
Willakuykuna maytu - Chanka Literatura 2 - 2° Secundaria - Quechua chanka,Chawpi  tutatas taytakuqa hakapakusqa: – yarqaruwanmi  – nispan.
Willakuykuna maytu - Chanka Literatura 2 - 2° Secundaria - Quechua chanka,"Hatarirquspansi kuchun kuchun tutayaqpi  maskachakuyta qallarisqa, hinachkaptinsi huk  wayqapi llampuy llampuy akutahina llatarusqa:  – ¿Imataq kayqa?"
Willakuykuna maytu - Chanka Literatura 2 - 2° Secundaria - Quechua chanka,"Nispas mallichaykusqa,  hinaspaqa chayqa machka akus kasqa."
Willakuykuna maytu - Chanka Literatura 2 - 2° Secundaria - Quechua chanka,"Runaqa  yaqa qiqipakustinsi llapanta mikurqusqa, ichaqa  mikuchkaptinsi tumpa qatqi niraq kaptin: –kayqa  qatqi churarayasqa kaptinchiki – nispan mana  imapas hukurqachu."
Willakuykuna maytu - Chanka Literatura 2 - 2° Secundaria - Quechua chanka,"Chayqa, warmi kuchupi  ukuchakuna wañuchinanpaq churakusqan  miyuyuq aku kasqa."
Willakuykuna maytu - Chanka Literatura 2 - 2° Secundaria - Quechua chanka,Tumpa unaychamantas    taytakuqa qaparikarqamun: – ¡Way…way...way!
Willakuykuna maytu - Chanka Literatura 2 - 2° Secundaria - Quechua chanka,Wiyura warmiqa utqayllaman pawarqamusqa:  ¿Imataq hapisunki taytaku?
Willakuykuna maytu - Chanka Literatura 2 - 2° Secundaria - Quechua chanka,"– nisqa, payñataq:  – ¡Kaychaymi nanawachkan!, ¡mapas  llataykamuway!"
Willakuykuna maytu - Chanka Literatura 2 - 2° Secundaria - Quechua chanka,"– nisqa, machuñataq qari  kayninta qawachikuspan: –kaychaymi nanawan!"
Willakuykuna maytu - Chanka Literatura 2 - 2° Secundaria - Quechua chanka,"Hinaptinsi  warmiqa wasi masinkunata qayakusqa, qalaysi  hichpankunapi wasikunamanta lluqsirqamuspanku  asuykusqaku, huñupi kasqankupiña: ¿Imam  intusunki masillay?"
Willakuykuna maytu - Chanka Literatura 2 - 2° Secundaria - Quechua chanka,"Payñataq: – kay  taytakum miyuyuq aku churasqayta akurqusqa,  chaymi wañunayachkan."
Willakuykuna maytu - Chanka Literatura 2 - 2° Secundaria - Quechua chanka,Huk kaqnin runas masinkunata tapusqa: – ¿Pitaq  kunan yawarchakuchkan?
Willakuykuna maytu - Chanka Literatura 2 - 2° Secundaria - Quechua chanka,"Chaysi huk sipas  pinqayllawanña: – ñuqam tayta– nisqa, runaqa:  –chay latapachata huk matipi mayllarqamuy–  nisqa."
Willakuykuna maytu - Chanka Literatura 2 - 2° Secundaria - Quechua chanka,"Chay mayllapu yawartas machumanqa  mana munachkaqta qalaychata upyarqachinku,  chayraqsi yuyayninpas kutiykarqamusqa: –  ¿Imataq qapirquwan?"
Willakuykuna maytu - Chanka Literatura 2 - 2° Secundaria - Quechua chanka,"Qurpachiqnin  warmiqa piñasqallañas istikuta hapiykuspan  supayninta apachisqa, suwa kasqanpi, wañuyman  churakusqanmanta, hinaspa warmi turyaq  kasqanmanta."
Willakuykuna maytu - Chanka Literatura 2 - 2° Secundaria - Quechua chanka,"Chayraykus llapa runa manaña  haykapipas llaqtaman kutimunanpaq willaykuspa,  machullataqa qarqurqusqaku."
Willakuykuna maytu - Chanka Literatura 2 - 2° Secundaria - Quechua chanka,"Kachitahina kuyaq warma Huk kamachikuq runas iskay warmi churiyuq  kasqa, sapa punchawsi chakran qawaq  risqa, kutimuspanñataq, hatun pata kasqanpi  hichpankunapi warmi churinkunata tiyaykachiq  hinaspansi tapuq: – ¿Ima hinatataq qamkunaqa  kuyawankichik?"
Willakuykuna maytu - Chanka Literatura 2 - 2° Secundaria - Quechua chanka,"Huknin churinsi: – Taytay ñuqaqa qapaq intitahinam  kuyayki– nin, hukninñataq: papay ñuqaqa hatun  qullqi killatahinam kuyayki– nispan kutichisqa."
Willakuykuna maytu - Chanka Literatura 2 - 2° Secundaria - Quechua chanka,"Sapa punchawsi chaynata tapupayasqa,  warmakunaqa imatapas allin kaqkunata  kutichinanpaq yuyaychakuqku, hinalla tapukuyqa  ¿Ima hinatataq kuyawankichik?"
Willakuykuna maytu - Chanka Literatura 2 - 2° Secundaria - Quechua chanka,"Hinas huk  punchaw warmi churinkunata yapamanta  tapupayasqa; warmakunaqa manañas ima    niytapas atipasqakuñachu, chaypis huknin  miskichasqan ñukñuta qawaspan kaynata  nin– Ñuqaqa asukartahinam kuyayki taytallay."
Willakuykuna maytu - Chanka Literatura 2 - 2° Secundaria - Quechua chanka,Qipaqnin warmañataqsi qatipakuspan:  ñuqaqa papay kachitahinam kuyayki–nisqa.
Willakuykuna maytu - Chanka Literatura 2 - 2° Secundaria - Quechua chanka,"Taytanqa chayllapis piñapakurquspan, imaynam  kachiwan tupachisqanmanta:  – qamqa manam  kuyawankichu, qayllaymanta asukuy, ripuway,  manañam qamqa churiyñachu kanki– nispan  ñakarquspan qarqusqa."
Willakuykuna maytu - Chanka Literatura 2 - 2° Secundaria - Quechua chanka,"Hinaptinsi warmaqa uqllayninpi pituchan apakusqa  wasimanta ripukusqa, purichkaptinsi huk lata lata  wasichata qawarqusqa, chaypis huk mamakucha  yachasqa, samachinanpaq mañakuspansi chay  pasñaqa waqaylla waqasqa; mamakuchañataq  puñuchisqa, chaypis tutapiña imaynapim taytan  wasinmanta qarqurqusqanmanta willakusqa."
Willakuykuna maytu - Chanka Literatura 2 - 2° Secundaria - Quechua chanka,"Hinataq mamakuchapas imaynapim chay  asinrapaq llamkasqanmanta willan: –   Paya partiramantam riqsiwanku– nisqa,  chaymi yanapananpaq mañakusqa: – yanapaykuwankichiki, ñuqaqa manañam alliñachu  kakullani–nispa."
Willakuykuna maytu - Chanka Literatura 2 - 2° Secundaria - Quechua chanka,"Achikyarquptinqa mamakupa pachanwan  pachakurquspas patukunata michiq pasakusqa  hinaspa patukunata qaraykuspan kutikamun,  wasita chayarqamuspan, hinas mayllakurqun,  chaymantas mikuchkaptinku mamakuchaqa  wañurusqa."
Willakuykuna maytu - Chanka Literatura 2 - 2° Secundaria - Quechua chanka,"Hinaptinsi wasinpa qipachallanpi pamparqusqa,  hinas pituchanta waqachispan waqasqa, kunanqa  kaypichiki kawsayniyta pasasaq, chaypis sapa  achikyaqman patu qaraq pasasqa; hinaspa  wasiman kutiykuspan pituchata hapispan llaki llakita  waqachiq."
Willakuykuna maytu - Chanka Literatura 2 - 2° Secundaria - Quechua chanka,"Huk kaqninpis, paya partirapa nisqan  kamachikuqninpa qari churin maqta    uyarirqamusqa hinaspas wistunman sillakuykuspan  qawaq risqa, chaypis sumaqllataña pasñataqa  tiyakuchkaqta qawarqusqa."
Willakuykuna maytu - Chanka Literatura 2 - 2° Secundaria - Quechua chanka,"Chaymantas maqtaqa  wasi ukuman yayakuspan kuyakuyninta willakusqa,  chaypis kuskachakunankupaq rimanakusqaku,  ichaqa warmaqa: –chay ayllu runakunatam  pusamunki, ñuqapaqñataq uya pakana llikata  churawanki– nisqa."
Willakuykuna maytu - Chanka Literatura 2 - 2° Secundaria - Quechua chanka,"Chaynas qariqa wasinman  kutirqamuspan, chaypis: –Mamay taytay ñam  kasarakunay pachaypiña tarikuni hinaspaqa  ñam kuskachaqniyta tarirquniña – nisqa."
Willakuykuna maytu - Chanka Literatura 2 - 2° Secundaria - Quechua chanka,"Maqtaqa: –Paya partirawanmi kasarakusaq– nisqa, tayta mamanñataq: ¿Imaynampitaq chay  payawanqa kasarakunki?, aswan huk llaqtakunata  risun, chaypi allin qawakuypaq warmakunata  riqsimunki –nispas nisqaku, payñataqsi: –mana  munaptiykichikqa ripukusaqmi– nisqa."
Willakuykuna maytu - Chanka Literatura 2 - 2° Secundaria - Quechua chanka,"Chayta uyarispansi tayta mamanqa: –    chaynapiqa chay payawanpas kasarakuytaq,  qamchiki yachakunki– nispa nisqaku."
Willakuykuna maytu - Chanka Literatura 2 - 2° Secundaria - Quechua chanka,"Chay  pacha risqanmantas qariqa pasñanwan  kasarakuq risqaku, chaypis wilu nisqan llikaqa  iskay chunka takti tupuyniyuq kasqa, chaypa  ukuntas mamakuqa ichimun, kuskachakuy  tukupayninpiñas kuraqa qarita: – warmiykita  muchaykuy, warmiqa uyan pakasqa hamusqa  hinaptinsi muchaykunapaq qalaykuptinqa  sumaq sumaq pasñataq chaypiqa kachkasqa,  kasarakuyta tukurquptinkus, mikuqña risqaku."
Willakuykuna maytu - Chanka Literatura 2 - 2° Secundaria - Quechua chanka,"Chaypis pasñapa taytanqa kasqa, hinas warmiqa    pata qawanpi mikuytaqa mana kachiyuqta  qarachisqa."
Willakuykuna maytu - Chanka Literatura 2 - 2° Secundaria - Quechua chanka,"Runaqa mana kachiyuq mikuy  kasqanta malliykuspa, kuskachakuqkunamansi  asuykun: –Kachichallaykichik…, mana kachiyuq  mikuyqa manam allinchu –nispan."
Willakuykuna maytu - Chanka Literatura 2 - 2° Secundaria - Quechua chanka,"Hinaptinmi  kasarakuq pasñaqa: –ñuqaqa kachitahinam  kuyayki nirqaykim, chayrayku qarquwarqanki  – nispan yuyachin."
Willakuykuna maytu - Chanka Literatura 2 - 2° Secundaria - Quechua chanka,"Chayraq taytakuqa warmi  churinta riqsirqun: – Pampachaykullaway churillay,  chayraqmi yachaykurquni imapaq kachi kusallaña  kasqanta–nispan pitukun."
Willakuykuna maytu - Chanka Literatura 2 - 2° Secundaria - Quechua chanka,Warmiqa mana  munastinsi pampachaykun ima hinam waknataña  waqasqanta yuyarispan: – Pampachaykim ichaqa  sunquypim llakichiwasqayki rawrachkan – nispan  kachitapas qusqaraq.
Willakuykuna maytu - Chanka Literatura 2 - 2° Secundaria - Quechua chanka,"Chakrata muyuspa saywawan macharisqay Ayllupim tarpusqaña chakra kaqkunamantaqa  uywakunata huk hatusman chikusqaña, chaymi  sapa kuti Kawsaykunata waqaychaspa watukuna  hinaspa mana uywakuna yaykunanmanta qawana,  qunqaytapas uywakunaqa huk chakramanta  hukwarquspan ima kawsaytapas rachurqarinku."
Willakuykuna maytu - Chanka Literatura 2 - 2° Secundaria - Quechua chanka,"Chaynapim mamaypa kamachisqan chakray  muyuq rirqani; chakraykunaqa uku qichwa niraqpim  tarikurqa chaymi yaqa chawpi tutamanta iskay  pacha purisqataña killapa akchiyninwan watukuq  rirqani, yaqa iskay pacha niqtañam puriykurqani,  chaypiqa killaqa, urqu qipanpi pakakuyta qallarin,  chakrakunataqa tumpatam tutayarqachin hinaspa  chakray kasqanman chayarquni, chay umanpi  kasqan chukllaman yaykurquni, chaypi qipiyta  uraykachispay, kuchupi qarakuna kasqanpi  mastakuspay samaykurqani."
Willakuykuna maytu - Chanka Literatura 2 - 2° Secundaria - Quechua chanka,"Manam chunka  tullminchapas karqachu hinaspam qunqaymanta    sara chakraypi runa ichiqtahina uyarirquni: –¡Icha  chayqa suwapas!, ¿pitaq kay pacha tutapi  purichkanman?– nispam chukllamanta sumaqllata  punkuta kicharispa  kaspi aptarikusqa lluqsini: –¡pim  chaypi purín!– nispa qaparikuni, chaypim hatun  wayra uyayman chiriyaykachimun hinaspataq  hatumanta chimpayta qawariptiyqa huk  hatunkaray runapa rikchayninta makin huqarisqata  qawarquni, chaymi ukuyman manchariy yaykurqun;  hinaspam chukllaman hukta pawaspa pakakuq  yaykurqani, ichimunantam suyani, manataq  qatimuwanpaschu, chaymi manchakuymanta  huk  pukullunta kicharquni, chaymanta qawaptiymi,  iskay runataña qawarquni, hukninmi lata chukuquq  hatun umasapa, tullullaña runa kayniyuqtahina  qawarini; huknintaqa qipanpi qatimuqtahinam  qawami chayqa miniru kaskuyuq kasqa, makinpi  siqulluta waqtamuqhinam hapirayachkan, chayta  qawaspaymi pukullutapas wichqani, chaymanta    umachakuni: – icharaqpas maypi kasqaytaqa  manapas musyarqakuraqchu, ¿imapaqraq  qaparikurqani?, ¡chaywanqa kaypi kasqayta  willarquniñachiki!, imanaykullasaqtaq– nispa  waqapakullani."
Willakuykuna maytu - Chanka Literatura 2 - 2° Secundaria - Quechua chanka,"Chaypiraqmi llapan anaq pachapi  kaq taytachakunapas umayman chayarqamun,  hinataq ayllpa unanchaq qapaqninkunatatapas  yuyarini, paykunatam tukuy sunquywan paykuna  waqaychawananpaq kunakuyta qallarini, chaytam  qunqurinpa tutayaqpi rurachkani, hawapiqa hinalla  puriqhina qaparikuchkan, sarapa rapinkunam  ¡Chaq…!, ¡chaq…!"
Willakuykuna maytu - Chanka Literatura 2 - 2° Secundaria - Quechua chanka,"nispan kuyurin, hinallataq  hukpas qaparikamun ¡siwww!, ¡siwww!"
Willakuykuna maytu - Chanka Literatura 2 - 2° Secundaria - Quechua chanka,"Mana imatapas ruray atisqaypi punku  qipallapi asuykunankuta suyarqani: – Punkuta  kicharquptinkum kay kaspiwan umantapas  llamkarqusaq…–nispa kallpanchakuni, chayqa  manataq asuykamuntaqchu; qimchikuykuspañam    wañuy kawsayta suyaspa kachkarqani,  hukmantaqa pichiwkuna waqaqtaña uyarini  chaymi ñawiyta kicharikuptiyqa punchawqa  hawaypiña kasqa hinaspam yuyaymanakuni:  –  kaymanta lluqsirquspaymi maymanpas  pinkirqusaq, chaymantaña yanapakuytapas  mañakusaq, punchawpiqa manach imatapas  rurawankumanchu– nispa."
Willakuykuna maytu - Chanka Literatura 2 - 2° Secundaria - Quechua chanka,"Punkuta kicharispay  qichqaman pawakurqani, chayta kallpaylla  ichirquni, chakra qichqaman chayarquspaymi  hukta kallpawan qipan chakraman  chuqakuykuni, pampaman chayanaypaqa  hatunkaray anku kichka malkipi rikurirquni; llapa  chankaykunamanmi kichkaqa tiparqamuwan  hinataq makiykunaman, qasquyman, wasaypipas  iskay kimsa tunaskuna ratarayan, hina chay  manchakuywanqa chaytapas manam  ancha nanaytapas musyanichu, kallpaylla ira    pampakama kallpani, chaypi qatiwanankumanta  kunkayta muyuchispa qawani, runakunaqa hina  chayllapitaq sayarayachkasqaku hinaspañam  hatumanta qawarquni, chayqa kasqa saywakuna  sayachisqankum."
Willakuykuna maytu - Chanka Literatura 2 - 2° Secundaria - Quechua chanka,"Yaqallam piñakuymanta  akakuykunipas: – ¿Pitaq chay saywataqa mana  willawaspan sayachirqa karahu?, ¿imanasqatas  chaymantaqa mana willawarqakuchu?,– nispay  waqakuni chayraq kichkakunamantapas  yuyarikurquni, llapa runa kayniymi chay  tumpata susunkarqa, mana maynintapas  kichka hurquyta atikunichu."
Willakuykuna maytu - Chanka Literatura 2 - 2° Secundaria - Quechua chanka,"Qallariynintaqa  qawasqaymanta qallarini, chakiykunamanta,  wiksaymanta, manam chutarikuyta munanchu,  hatunmanta qaparispa iskay kimsallataqa  chutarquni, wakinqa hinalla mana haypasqaypi  kachkan, nanayqa anchayawachkanñataq."
Willakuykuna maytu - Chanka Literatura 2 - 2° Secundaria - Quechua chanka,"Chay pacha hinallapim taytay rikurirqamun,  qawaykuwaspanmi pawaykamuwan: – ¿Ima  supaymi kaytaqa rurarqusunki?, ¿pitaq kichkaman  chamqaykusurqanki?"
Willakuykuna maytu - Chanka Literatura 2 - 2° Secundaria - Quechua chanka,"–nispa, mancharisqallaña  tapukuwan, ñuqañataq piñasqa: – ¡wakkunam...!"
Willakuykuna maytu - Chanka Literatura 2 - 2° Secundaria - Quechua chanka,"nispay saywa manchachikukunata qawachini,  payqa manaraq iñispan huktawan tapuwan:  ¿Imaynataq chay saywakunaqa tanqaykusunkiman  karqa?, ¿ichachus chay supaykunaqa  kawsan?"
Willakuykuna maytu - Chanka Literatura 2 - 2° Secundaria - Quechua chanka,"– nispan tapupayawan, ñuqañataq –  ¡qamkunam huchayuq kankichik, mana chay  churasqaykichikta willawaspaykichik, chakra  muyuq kachamuwasqaykichikpim kayta rurakuni!"
Willakuykuna maytu - Chanka Literatura 2 - 2° Secundaria - Quechua chanka,"– nispay waqastin anyani, taytayqa tumpata  uyanta asirichin: –¿Ichaqa manchakuymantachu  kayta rurakurqanki?, ¿manachu qarihina sayawaq  karqa?"
Willakuykuna maytu - Chanka Literatura 2 - 2° Secundaria - Quechua chanka,"– nispan kutichiwan, musuqmanta:  – ¡Hamuy chay kichkakunata chutarqusaq  manaraq ankuyarquchkaptin– nispanmi kuk  hatun kallpallawan chutariptin, llapan kichka  tunaskunaqa runa kayniymanta asuchisqa karqaku,  nanaywanmi yaqalla yuyayniytapas chinkachikuni:  – ¡Ananallawya, mamay!"
Willakuykuna maytu - Chanka Literatura 2 - 2° Secundaria - Quechua chanka,¡¿ima rurasqaypitaq  kay maqachikusqa kallani?
Willakuykuna maytu - Chanka Literatura 2 - 2° Secundaria - Quechua chanka,"– nispa waqani,  taytayñataq: –  Amaña churillay waqaychu,  kay wirachawan llusiykusqayki, chaywanqa  tumpatañam nanayqa samarqachisunki–  nispanmi waran wayqamanta hurquspan  rupaypiña qaqurquwan, chayñam kawsaytapas  tarirqullani."
Willakuykuna maytu - Chanka Literatura 2 - 2° Secundaria - Quechua chanka,"Taytallayña chakra muyuytapas  tukurqa, ñuqaqa ira patapi tiyaspay qawakuni:  ¿Kaymantachu karahu manchakurqani?"
Willakuykuna maytu - Chanka Literatura 2 - 2° Secundaria - Quechua chanka,"–    nispa asirikuni, chaymi taytay tumpa asiy uyata  qawarquwaspan: –Yaw Alicha chay imapas  kasqantaya willariway manam pimanpas  willasaqchu– nispa niwan, ñuqaqa kasqantam  imatapas willarqani, payñataqa asikuspan  llakipayawarqa: – churillay chayqa pachapa  yachachikuyninmi, ichapas mana kunakuspachu  hamurqanki, ichapas karu kasqan hawa  pisipaspapas tayta mamaykimanta piñakurqanki,  chayqa manam pinqakunapaqchu churasqa,  aswanmi kunanmantaqa allillamata purikunki,  maypipas imatapas uyarispaqa, allintaraqmi  sunquykita samachinki, allinta wayrata samaspa,  chaymantaqa llapa ima qawasqaykikunaqa  tutayaqpipas kasqantam qawachisunki– nispa  niwan, musuqmanta: – kay chakra watukuyqa  imaynam kawsaykuna wiñasqan kasqanta  qawananchikpaqmi rurakun, chaynapim mana  hallmaywan, qurawan mana llallichikunchikchu,  kamas punchawninpim kaykunata llamkanchik."
Willakuykuna maytu - Chanka Literatura 2 - 2° Secundaria - Quechua chanka,Llaqtapi kamachikuqkunapas sapa punchawmi  kayninkunata muyuchkanku.
Willakuykuna maytu - Chanka Literatura 2 - 2° Secundaria - Quechua chanka,Chayraykum  runa purinanmantaqa sumaqta qawarikuna.
Willakuykuna maytu - Chanka Literatura 2 - 2° Secundaria - Quechua chanka,"Sichus mana qawasqaqa, uywakunam  kawsayta rachurqunku, chaymi allinta  harkanankurayku, tutapipas purinku."
Willakuykuna maytu - Chanka Literatura 2 - 2° Secundaria - Quechua chanka,"Ichaqa saywa  manchachiku churayqa manam runapaqchu,  chayqa pisqukunamanta, añasmanta, huk  uywakunamantapas manchachispan chakra  amachanapaqmi churanchik."
Willakuykuna maytu - Chanka Literatura 2 - 2° Secundaria - Quechua chanka,Chaymi  runakunatahina pachachisparaq ruranchik.
Willakuykuna maytu - Chanka Literatura 2 - 2° Secundaria - Quechua chanka,Chayta qawaspam qintilkunaqa manaña  tarpusqaman ancha asuykunñachu.
Willakuykuna maytu - Chanka Literatura 2 - 2° Secundaria - Quechua chanka,Chaynallam  ayllupiqa uywa chikimanta amachakusqanchik.
Willakuykuna maytu - Chanka Literatura 2 - 2° Secundaria - Quechua chanka,Amaña manchakunkichu...nispanmi kawalluman  churkuwaspan wasiykuman apawarqa.
Willakuykuna maytu - Chanka Literatura 2 - 2° Secundaria - Quechua chanka,"Huk wiksasapacha warmacha Sallqa ayllupis huk warmacha wirasapa  wiksasapacha paqarimusqa, wiñasqanpis  anchata anqarakunapi mikusqa hinaptinsi  taytanqa: –kay churiyqa pimantaq lluqsirqun  kaynaña wiksasapa, wirasapaqa, imaynatachá  wakchayarqachiwasun– nisqa, mamanñataq:  – wañuchisunchik kay warmataqa uñallaraq  kachkaptin, wiñarquspanqa kutiparquwasunpas–  nisqa."
Willakuykuna maytu - Chanka Literatura 2 - 2° Secundaria - Quechua chanka,"Warmaqa hatunkaraytas wiñarqusqa,  machu machu matipikunapis mikusqa."
Willakuykuna maytu - Chanka Literatura 2 - 2° Secundaria - Quechua chanka,"Huk pachas  churintaqa: – waqtamuy chay kampanata– nispa  kamachisqa, rinanpis iñiy wasi punkupi pukllaq  turuta churamusqaku, warma yaykusqanpi  sipirqunanpaq, hinas suyasqaku, qunqaymantas  kampanataqa waqtarqamun hinaptinsi taytanqa:  – maytaq chay turuqa wañuchinchu– nispa,  warmaqa wasinman hinalla kutiykarqamun."
Willakuykuna maytu - Chanka Literatura 2 - 2° Secundaria - Quechua chanka,Tayta    mamanqa tapusqakus: – ¿Manachu imapas iñina  wasipiqa kasqa?
Willakuykuna maytu - Chanka Literatura 2 - 2° Secundaria - Quechua chanka,"Nispanku, chaysi warmaqa: –  huk supu turuchallam punkupi kasqa hinaptinmi  kunkamanta qiwirquptiy pampaman kikillan  wichiykun– nispan willasqa."
Willakuykuna maytu - Chanka Literatura 2 - 2° Secundaria - Quechua chanka,"Hinas paqarintinpaq  taytanqa huk maqanakuy yachaq karati sutiyuq  runata iñina wasi punkunpi churarusqaku;  musuqmanta kampana waqtananpaq  kamachisqa: – yapamanta kampanata  waqtaramuy– nisqaku, hinallas pisi pachamantaqa  kampanata musuqmanta waqtarqamun."
Willakuykuna maytu - Chanka Literatura 2 - 2° Secundaria - Quechua chanka,Tayta  mamanqa: – mayñaya manataq chay runapas  wañuchiyta atintaqchu– nispanku.
Willakuykuna maytu - Chanka Literatura 2 - 2° Secundaria - Quechua chanka,Wasinman  kutiykuptinqa tapunkuraqsi: – ¿Manachu  imapas kasqa?
Willakuykuna maytu - Chanka Literatura 2 - 2° Secundaria - Quechua chanka,"– nispanku, chaysi warmaqa: –  mamay huk supu runacham altu patapi kasqa,  maqawananpaq kaptinmi kunkanmanta  qiwirqamuptiymi kikillan pampakama wichiykamun–  nisqa."
Willakuykuna maytu - Chanka Literatura 2 - 2° Secundaria - Quechua chanka,Hinaspas tayta mamanqa: – imatataq    kunan rurasunchik kay wiksasapawan– nispanku  kasqaku.
Willakuykuna maytu - Chanka Literatura 2 - 2° Secundaria - Quechua chanka,"Chaynaqa yunkamanña qatirqusunchik  chaypi hatun uywakuna mikurqamuchun– nispanku  umakusqaku, chaysi musuqmanta taytan: – Warma,  yantanchikmi pisirqun, amahina kaspa yunkamanta  yantata aparqamuy, kay asnukunapi qipirqamunki  – nispanku kamachikusqaku."
Willakuykuna maytu - Chanka Literatura 2 - 2° Secundaria - Quechua chanka,Warmaqa upay  sunqullas: – allinchiki– nispan uyarikusqa hinaspa  yunkaman ripusqa.
Willakuykuna maytu - Chanka Literatura 2 - 2° Secundaria - Quechua chanka,"Yunkamanqa pisipasqas  chayarqusqa, chayna kaspan qalay asnunkunata  sachaman watarquspas, sacha hawanman  qispirquspan chaypi hawka puñukusqa."
Willakuykuna maytu - Chanka Literatura 2 - 2° Secundaria - Quechua chanka,Rikcharinanpaqqa asnunkunapa tullullanñas  watarayachkasqa.
Willakuykuna maytu - Chanka Literatura 2 - 2° Secundaria - Quechua chanka,"Piñasqas chay hatun usqu  uywakunata hapirquspan, maqaparqusqa, uchuy  allquchakunatahinas hawankuman yantata  qipichispan wasinkama qatisqa."
Willakuykuna maytu - Chanka Literatura 2 - 2° Secundaria - Quechua chanka,Yantataqa    chay llapan hatun uywakunaman qipichispan  chayarqachisqa.
Willakuykuna maytu - Chanka Literatura 2 - 2° Secundaria - Quechua chanka,"Hinaptinsi tayta mamaqa tapun  –¿Maytaq llapan asnunchikkunaqa?– nispanku,  warmaqa: – mamay papay hatun uywakunam  puñukunaykama llapan asnunchikta mikurqusqaku,  chaymi kay uywakunamanña yantataqa  qipichimurqani– nispan willakusqa."
Willakuykuna maytu - Chanka Literatura 2 - 2° Secundaria - Quechua chanka,"Minchantintaqa  Qallan Marka llaqtaman kachasqaku: – churiy,  llaqtaman rispam rahuta, kukata hukkunatawan  rantimunki kay uywa raymipi upyananchikpaq–  nispa."
Willakuykuna maytu - Chanka Literatura 2 - 2° Secundaria - Quechua chanka,"Achikyayllatas warmaqa kunakusqankuman    rillan, chay llaqtaman chayarquptinsi, huk  kunrinaru kachkasqa, chaysi wañuchinanpaq  chakusqa, warmaqa  kunrinarumwan samaykuspa,  samaykuspas tukuy tuta hapinakurqunku."
Willakuykuna maytu - Chanka Literatura 2 - 2° Secundaria - Quechua chanka,Utulu  waqarqamuptinsi kukuqa ñuqapaqraqmi nin.
Willakuykuna maytu - Chanka Literatura 2 - 2° Secundaria - Quechua chanka,"Yapamatas utulu waqamun – chaypipas–  ñuqapaqraqmi kayqa nisqa– chaynanankamas  panyanakunku, kimsata waraqamuptinsi ichaqa  kukuqa: – qampaqñam chayqa– nispan hinasparaq  chaymataqa kukuqa: – kayqa llallirquwankiña,  kunanqa qispichikurquniñam, wasiypim achka    warmi churiykuna kachkan, chaytam allin  wirasapanta warmiykipaq akllakuykunki, puñunay  ukunpim wayqa hunta qullqiyuqta tarinki,  chaywanmi wasiykichikta rurakunkichik– nispa  chinkarqusqa."
Willakuykuna maytu - Chanka Literatura 2 - 2° Secundaria - Quechua chanka,Chaysi wiksasapaqa ñawpa  wasinman kunasqan apachinkuna aptakusqa  kutiykun hinaptinsi mamanqa tapunraq ¿Manachu  imapas llaqtapi kasqa warma?
Willakuykuna maytu - Chanka Literatura 2 - 2° Secundaria - Quechua chanka,"Warmaqa sumaq sunquyuq kaspan: – mamay  chaypiqa huk runa mikuq kunrinaru nisqallanmi    kasqa; maqanakuypi llallirquptiymi, warmi  churinta qullqintawan quykuwan, chaywan  sumaq kawsanaypaq, manañam kunanmantaqa  qullqiykita tukupusaykiñachu, ichaqa qamkunapas  mañam sipiwayta atipakunkichikñachu– nispan  tukusqa."
Willakuykuna maytu - Chanka Literatura 2 - 2° Secundaria - Quechua chanka,"Tayta mamanqa pinqapakuspankus  mancharisqaku, imaynam paykuna churin  wañuchinankurayku imakunapas churasqankuta  yachasqanpi."
Willakuykuna maytu - Chanka Literatura 2 - 2° Secundaria - Quechua chanka,"Maqtaqa hinas Qallan Marka  llaqtaman ripukusqa, chaypi warminpa  ayllunkunapa ancha kuyasqan kasqa."
Willakuykuna maytu - Chanka. Literatura - quechua chanka,".............  	 Wakcha warmachakunamanta.................................  	 Wawa wischuna."
Willakuykuna maytu - Chanka. Literatura - quechua chanka,"...............................  	 Willka llaqtapi sipinakuypi ayllu runapa kutichiynin......   Taqa  Kawsay uywaymanta willakuy."
Willakuykuna maytu - Chanka. Literatura - quechua chanka,Chay iskaynin rikchaypi warmi hurquymi  Ankawan sutichakun.
Willakuykuna maytu - Chanka. Literatura - quechua chanka,"Warmi qurquy kaqninpim qallariy,  warmiwan kuskachakuq munaq qariqa ayllunkunaman willakun,  sichus paykuna warmita riqsispanku allinpaqhina kaptinqa anri  ninku, mana chayqa huk patmakunamantapas paykunapa allin  rikusqankutam maskapunku."
Willakuykuna maytu - Chanka. Literatura - quechua chanka,"Tuta chayarqamuptinmi,  yananchakuq munaq  waynaqa aylluntinkunawan  warmi kuyasqanpa wasiman  asuykunku, achka upyana  aqata, kaña rahuta,  kukatapas, pitanayuqta ima    aparikuspa, pasñapa ayllunkunaqa manam ima ruraytapas  atinkuchu, paypas manam yachaqpas tukunchu, ima  rayku chaypi tarikuspa wasi watukusqankuta."
Willakuykuna maytu - Chanka. Literatura - quechua chanka,"Warmipa  wasin watukuqkunapas manaraqmi imaman chay ayllu  asuykusqankumanta willanraqchu, sinkanankutaraqmi  suyanku, aswan warmipa tayta mamankutam sinkachinku,  chaynasqa kaptinkuñam, hukkuna rimaqhinalla kasqanman  chayanku."
Willakuykuna maytu - Chanka. Literatura - quechua chanka,"Chayhinam: – Tayta Maryanu, kawalluymi allintaña  puqurquspan, yanan maskaypiña purichkan – nispa nin, warmipa  taytanqa chay rimasqanwan tumpataña unanchakurquspan:  – ¿Ichapas wakillayta  qawapayachkan?"
Willakuykuna maytu - Chanka. Literatura - quechua chanka,"Paypas  munaypaqhinañam  purichkan…– nispan  kutichin, chayllapim  qaripa ayllunkuna: –  ari warmaykimanmi  hamurqaniku– nispa ninku."
Willakuykuna maytu - Chanka. Literatura - quechua chanka,"Sichus warmipa ayllun anri  niptinqa, yananchakuy  munaqmi umanmanta chakinkama musuq pachawan  churachin."
Willakuykuna maytu - Chanka. Literatura - quechua chanka,"Chaytaqa yachasqañam kay apakusqa risqanqa,  chaywan kuskatam huk kuyakuyninkuta tayta mamankupaq  churapunku."
Willakuykuna maytu - Chanka. Literatura - quechua chanka,"Manaraq pachata ustuchispankum, pacha  tinkayta ruranku, chayqa kañawan utaq aqawan pacha  hawanpi ruqanawan tinkasqanku utaq challasqanku, chayqa  allin kawsaypi kusisqa yananchakunankupaqmi."
Willakuykuna maytu - Chanka. Literatura - quechua chanka,"Kuskachakuq  warmita pacharqachimuptinkum, qaripa wasinman takispa,  hayllikunawan, harawikunawan ima apakunku, wakinpiqa iñiy  wasimantapas kampana waqtaykamunraq, kayqa ancha  kusikuy pacham, chaypin kuyaqkunapas kayhinata takinku: Ankallay anka, apanichu icha manachu Ankallay anka, urqunichu icha manachu."
Willakuykuna maytu - Chanka. Literatura - quechua chanka,"Qaripa ayllu wasinpiña kaspanku, kuskachakuq pasñaqa  aylluntinkuna allin chaskisqa kanku, waytakachispam allin mikuytapas  qaranku hinaspa qirukunapi kañata, aqata upyaykuspanku Iñiy  wasipi may pacha kuskachakunankuta akllanku."
Willakuykuna maytu - Chanka. Literatura - quechua chanka,"Chayllapitaqmi  marqariqninkutapas akllanku,  chay tukusqanpiñataq warmipa  ayllunkuna wawa churinkuta  hamuq masanpa makinpi  saqiykuspanku wasinkuman  kutirinku."
Willakuykuna maytu - Chanka. Literatura - quechua chanka,"Huk punchaw manaraq  yananchakuy chayamuytam,  kuskachakuqkuna ayllunkunata, kuyaqninkutawan chaypi  “yananchakuy tinka” ruranankupaq qayamunku, kayqa  kayhinatam rurakusqa: kuskachakuqkunam, marqariqninkuwan  hinaspa wakin kuyaqkunawanpas huk muyu kanchata rurasqaku,  chaypa chawpinpim uña misa patachata churasqakuña, chaypa  chawpinpim huk llaspa matichata churasqaku, chaymanmi  kuyaqkuna kuyasqankumanhina, marqariqkunamanta qallarispa  qullqikunata churanku, hina kay pachapitaq yananchakuqkunaqa  huk rikchaq imakunatapas quchikunku, wakinmi mankakunata,  puyñukunata, pirurukunata, piskakunata, chumpikunata,  warakakunata, huk achkam kaqkunatapas apamunku."
Willakuykuna maytu - Chanka. Literatura - quechua chanka,"Paykunañataq pay nikuspanku kuyaqkunaman hatun  qirukunapi aqata, kañatapas upyachinku, hina chaypitaqmi  yananchakuy kasqanman riysinankupaq kunakunku."
Willakuykuna maytu - Chanka. Literatura - quechua chanka,"Yananchakuy punchawqa, kasarakuq warmiqa, qaripa qusqan  musuq pachawanmi pachakun hinaspam chukuntapas  sumaq waytakunawan waytachin, qaripas hinallam  chukuta waytachisqata churakun, hinam kuyaqninkunapas  waytachisqakama kuskachanku."
Willakuykuna maytu - Chanka. Literatura - quechua chanka,"Iñiy wasipi yananchakuy  tukuytaqa, qaripa ayllunkunam kuskachakuqkunata llapan  kuyaqkunatawan suyanku, chaypim timpuchisqa aqata, ima  hinam kay kasarakuykunapi kasqan hina qarasqaku."
Willakuykuna maytu - Chanka. Literatura - quechua chanka,"Kuskachakuq qaripa taytanmi llumchuyninta kuyapayaykun,  hayllanpi qunqurikuspan makallaykun hinaspam makinmanta  hapin, chay hinallatam warmipa ayllunkuna qariwan ruranku  hinaspañam kay kaqta wakin ayllunkunapas rurasqaku."
Willakuykuna maytu - Chanka. Literatura - quechua chanka,"Chaypim yananchakuqkunaqa llapan kuyaqninkunaman  mikuyta qaranku, sapakamam ayllu kuyaqkunaqa mikuy  chaskikunankupaq matinkuta apakunku, chaypim paqupa utaq  llamapa aychantapas yanusqata chaskinku, kuskantañataq  papa chupita qarakunku."
Willakuykuna maytu - Chanka. Literatura - quechua chanka,"Raymiqa  tutaykunankama rurakun, chaypim isqun pacha tutataqa,  marqariqkuna kuyaqkunata mana ripuy munachkaqta  qarqunku, chaypi kuskachakuqkunawan puñuchiy nisqata  ruranankupaq, chaypaqmi allichasqa wasi kasqa, chaypim  takispanku wichqarqunku, chaytaqa kayhinatam takisqaku: Puñuchi, puñuchi,  Warmakunata puñuchiy… Mana puñuyta munaptin… Itañawanña hillpuykuy Mana Siriyta munaptin  Asutiwanña waqtaykuy… Rimanakusqamanta kuskachakuyqa, huktaqmi kasqa,  waynakuna kuyanakuspan hinaspa imatapas qunakuspanku  rimanakusqakuña, chaytaqa manas ayllunkunaqa  yachankuchu, chaymantañam ayllunkunaman willarqamunku,  paykuna allinmi niptinkuqa chayllapim warmi qurqupakuyta  rurasqaku, qawasqanchiktahinalla pacha tikrachiytapas,  raymichakuspa hurqupakunkupas, chayqa mana riqsipakusqa  hinallata rurasqaku."
Willakuykuna maytu - Chanka. Literatura - quechua chanka,"Kaminakuy  Llaqtakunapa  hatun raymin  chayarqamuptinmi,  ayllun ayllun  raymitaqa ruranku,  Wankawillkapi  urqupi  Chakanakunapa  raymintahina chulla  pachallapi ruranku, chay pachapim, raymi kamachiqkuna  tinkuyta ruranku, hukpiqa tusuqkunata llallinachinkuhina;  wankar, taqraka waqachiqkunatapas hinalla arpawan  wiyulin waqachiqkunatapas atipanachinku hinaspa chay  pachapitaqmi kaminakuyta ruranku."
Willakuykuna maytu - Chanka. Literatura - quechua chanka,"Kay kaminakuy nisqanta raymichakuqkunam, ayllunkunawan,  kuyaqninkunawan kuska  ruranku, mayu patanpi, chimpan  chimpan churakuykuspanku, qaparispanku, hayllikusparaq,  harawikuqhinalla qayaykachanakuspanku pinqachinakunku."
Willakuykuna maytu - Chanka. Literatura - quechua chanka,"Wakinpiqa rimasqankuwan nanachikuspanku warakawan  rumikunawan chamqanakuypi chayqa tukun, hukninpiqa  mayuman iskay ayllupa qullananku yaykurquspa chawpipi  sikunakunku."
Willakuykuna maytu - Chanka. Literatura - quechua chanka,"Sichus mayu achka yakuyuq kaspa chay  maqanakuqta hukkaqninpiqa aparqarin, chayhina kaptinpas  chay kaminakuyqa manam awqasunqu kayllachu, aswanqa  chaykunata riqsichispam, runakunaqa ayllunkupipas siqilla  kawsakunku, ima hinam purisqanku ayllupa yachaynillanpi  kasqan rayku."
Willakuykuna maytu - Chanka. Literatura - quechua chanka,"Wankawillkaqa tawan ayllupim rakisqa, chawpi  llaqtaqa qalakunapa, mistikunapa tiyanallanmi, muyuriqninpi  mayupa rakisqan hichpan uran ayllukunam Santa Ana (Chukchu),  chimpanpi San Cristobal (muqu) tarikun, hanaypi Yananaku  (butun kutichi), chimpapi Ascensión (wiqa), chay ayllukunam  Ichu mayu risqanpi chimpan chimpan churakuspanku kayhinata    ruranku, qunqaymanta: –¡Aqay, waqay…!"
Willakuykuna maytu - Chanka. Literatura - quechua chanka,"¡kayqaya kaypi qari  ayllukuna kachkaniku!, ¡kuraq kallpaykuwan pachasqa…!,  ¡manam hukkunahinachu chukchuspa macharisqallaña uma  pakasqa hawakamuniku…!"
Willakuykuna maytu - Chanka. Literatura - quechua chanka,"– nispanmi kaminakuyta muqukuna  hallarichin, chimpapi kaq ayllupas: –¡manam ñuqaykuqa mayupa  harkasqanmantachu rimakuniku, ñuqaykuqa uyapuranakuspam  imatapas rimakuniku…!"
Willakuykuna maytu - Chanka. Literatura - quechua chanka,¡yanqaña muqukunaqa karullamanta  siminta pakaspanku rimapakunku…!
Willakuykuna maytu - Chanka. Literatura - quechua chanka,"– nispam kutichikun,  chaymantaqa: – ¡manachum, manachum ¿Tiburciucha  waqra kasqantaqa riqsinkichik?"
Willakuykuna maytu - Chanka. Literatura - quechua chanka,Qillu pampa quchapi Yawli  pasñawan qiquykachakusqanta?!
Willakuykuna maytu - Chanka. Literatura - quechua chanka,"– nispan kamiyta qallarin,  chimpamantañataq Tibukuchaqa amachakunan rayku: – ¡Ari!"
Willakuykuna maytu - Chanka. Literatura - quechua chanka,¿manachum yachanki  yaw luqlu warmiki  ñuqawan kasqanta?
Willakuykuna maytu - Chanka. Literatura - quechua chanka,¿Inka Quchapi qala  sikilla armakusqaykuta?
Willakuykuna maytu - Chanka. Literatura - quechua chanka,"– nispan,  warminñataq:  –¡manam yanqa  kuchiwanqa  tinkuymanchu  karqa!"
Willakuykuna maytu - Chanka. Literatura - quechua chanka,"¡kunanmi qawanki, kamachikuqpa  hayllanpim kayta kutitikraspa willakunki…!"
Willakuykuna maytu - Chanka. Literatura - quechua chanka,"– nispan manchachin,  kutirispanmi: – ¡Allinpaqchiki mamay huktawanchiki  wacharqachisqayki…!"
Willakuykuna maytu - Chanka. Literatura - quechua chanka,"–nispan nisparaq kutirin, qipanmantam  kamachikuq amachan: – amaña chayhinataqa niychu… hukmantaña kamikusun– nispan, chaymi: – ¡waqaya!"
Willakuykuna maytu - Chanka. Literatura - quechua chanka,¿manachu Kusichapa atuq kasqantaqa yachankichik?
Willakuykuna maytu - Chanka. Literatura - quechua chanka,Qichqan  muqumanta ushata altarqamuspan wayqupi nakasqanta?
Willakuykuna maytu - Chanka. Literatura - quechua chanka,Qatupiñataq uywasapam kani nispan ¿rantikusqanta?
Willakuykuna maytu - Chanka. Literatura - quechua chanka,"– nispan chukchu ayllumanta  kamikuy, chimpamantaqa: – ¡Arí!"
Willakuykuna maytu - Chanka. Literatura - quechua chanka,"¡¿manachu qamwan kuska    rantikuspanchik aqa  wasimanraq rispa  upyaysiwarqanki?,  hinaspa wakintaqa  wasikipaqraq  tullunkunawan  chupi mikunaykipaq  ¿qurqayki?"
Willakuykuna maytu - Chanka. Literatura - quechua chanka,"–  nispan kutichikun,  hukninqa: –¡llulla  mana kumpatriki  Wantinu uywan  watukunanmantam qamqa ñuqawan yanapachikunki!"
Willakuykuna maytu - Chanka. Literatura - quechua chanka,"– nispan  kamin, hukninqa piñapakurquspan: – ¡Qari kaspaykiqa kay mayu  chawpinman hamuspayki, chaypi sikunakurusun!, ¡yaw chinaylas  hamuy!, ¿mapas mana hamunkichu?"
Willakuykuna maytu - Chanka. Literatura - quechua chanka,"– nispan maqanakuypaq  qayan, hukninqa: – ¡qipa punchaw kamachikuqman rispa  waqapayanaykimanta llakikuyqa, sikikitapas tikrarqusaqmi  ñuqaqa– nispan, yakuman yaykuspan chaypi sikunankunku."
Willakuykuna maytu - Chanka. Literatura - quechua chanka,"Huknin hanay chimpakunapipas hinallam kaminakuyqa  kachkan, chaypi llapa ima runakuna huchallikusqankumanta  hurqunakunku, wakinpi asikuyllapaqña chay kaminakuyqa,  wakinpiqa chiqap kasqanpiqa, runapa rimayninpi tarikunchik,  wasikunapipas waqrakuy kaptin maqanakuypipas wakinpiqa  tukun."
Willakuykuna maytu - Chanka. Literatura - quechua chanka,"Chay kaminakuy tukuytam runakunaqa chimpan  chimpan, mayu patan pampakunapi tususpanku aqata,  kañata upyaspa ima kusikuspanku raymichakunku."
Willakuykuna maytu - Chanka. Literatura - quechua chanka,"Chay  kaminakuymanta lluqsirquspa, huk punchawqa runakuna manam  awqanakunmanchu, raymipa rurakunan kasqan rayku, wakillanmi  ancha pakasqa huchallikuy tarisqapi kamachikuqpa qayllanpi  uyapuranachinku, mana qipa punchaw chay mana allin  kananpaq."
Willakuykuna maytu - Chanka. Literatura - quechua chanka,"Chupika  Chay sutiwan Anchunqa llaqta chimpan paqchata sutichanku,  chayqa Hatun Wayllay patma Chupas  nisqapim tarikun, chayqa chunniq  wayqum, manam pipas chaymanqa  hinallaqa yaykunmanchu, achkam  imakunapas chaskisqan kuyakuyta  churapuspam manukuyninta  mañakunku."
Willakuykuna maytu - Chanka. Literatura - quechua chanka,"Ñuqam wasiy Muya  kanchapi rupaychakuchkarqani,  hinaptinmi tayta Malchi Yawlilawa,  punkuyta takaspan qayamuwan:  Tayta Milchu: – Ñuqallaymi  watukamuchkayki –nispan  yaykurqamuwan, ñuqañataq: –  ¿imallapaqmi taytay asuykamuwanki?, ¿manataq allillaqa  llumpaytachu rimanakunchikpas?"
Willakuykuna maytu - Chanka. Literatura - quechua chanka,"– nispay nini, payqa: – ari  allinmi chay nisqaykiqa, pampachaykullaway tumpa qaqchu  uya kasqaykichá manchachiwanpas…icha imaya…– nispan  kutichiwan, musuqmanta rimarispanmi: – Iskay qari churiykunam  kan, paykunam anchata takikunata waqachiyta kuyanku,  chaypaqmi rantichiwarqaku, huknin arpata, hukninñataq  wiyulinta, yachay hapinakupaqñataq, tayta Akilinuta  kunakurqani, paymi yachachichkan chaykuna waqachiyta,  ichaqa waqachiptinku, mana allintachu waqan, aswansi  pantay qapariykunata aqtuchin, chay hinapi mana imatapas  kunankama qispichinkuraqchu– nispan willawan, ñuqaqa:  –chay rurasqaykiqa allincha kachkan, ¿ichaqa ñuqataqa  imapaqtaq maskawanki?– nispa tapuni, payñataq: –taytallay  amam piñakunkichu, ichaqa kuyaq masiyki Akilinum niwarqa,  paqchamanmi kay waqachinakunata apasun, chaypiñam  sunquchakuspanku allinta wamunqaku– nispam willakuwan,  musuqmanta: –may paqchamantaq aparquchwan tayta    niptiymi, tayta Milchupa yanapakuyninta mañakusun, paymi  may paqchamanpas apawasun, icha kay hichpan uku wayqupi  Chupikamanpas kanman, nispanmi willawarqa, chaymi tayta  qamman riysiwanaykipaq hamullachkayki, yachaynikimantaqa  chaninchapusqaykim, llapa ima niwasqaykitapas rurallasaqmi–  nispan pitukuspan mañakuwan."
Willakuykuna maytu - Chanka. Literatura - quechua chanka,"Ñuqaqa mana munaspay:  – ¡imachá chay Akichaqa!, rinrintapas kuturusaqmi, ima  hinapim sutiyta chaykunaman churan, chayhina kaptinpas,  chay paqchaqa sirinayuq paqcham, huk yayakunapapas  tiyananmi chayqa – nispa amachakuni."
Willakuykuna maytu - Chanka. Literatura - quechua chanka,"Taytakuqa huktawan  hikutawan: – ¡taytallay Milchu amaya hinaqa kaychu!, arí  yachasqaymanta sasatam mañakuchkayki, pimanma risaq,  qam punim chay paqcha waqaychaqnin kanki, wakin  yachapakuqkuna chaypiqa wañuyta tarinkuñam, ichaqa  ayllullaykim chaykunapi wasinpihina hawka purikunkupas–  nispan mañakun."
Willakuykuna maytu - Chanka. Literatura - quechua chanka,"Ñuqañataq: – runallam yanqata chaytaqa  rimanku, ichaqa kuyaqmasiy kasqayki raykullam riysisqayki  ¿warmaykikunaqa kaymantaqa iñinkuchu?, mana chay kaspaqa  yanqam kanman, qapaqkunapa piñakuynintam tarinmanku,  qampas manachiki chaytaqa munawaqchu – nispa kaqta  willani, machuqa tumpata mancharikuspan: – ¿paykunapas  tayta paqchaman rinankuchu?"
Willakuykuna maytu - Chanka. Literatura - quechua chanka,"– nispa tapukun, ñuqañataq –¿nis  pikunamá chay waqachinakunamantaqa ñuqapam ninqa?"
Willakuykuna maytu - Chanka. Literatura - quechua chanka,"qapaqkunaqa tapunqam, chaytam allin sayanakupaq willanayki,  imatapas qawaspanku mana ayqinankupaq, qaqaman  wikaparqamunkuman…chayta allinta tapuykarqamunki, chay  Akilinuchatawan yanapawananpaq apamunki, imapaqmi chuta  qallu…– chay nispaymi willani, mana qipa punchaw imapas  kaptin awqawananpaq."
Willakuykuna maytu - Chanka. Literatura - quechua chanka,"Wasinmanmi machuqa tumpa llakisqa kutin, chaypi  churinkunawan allinta rimanakusqaku, mana ima kaptinpas  mancharisqa kanankupaq hinaspa Akilinutapas kunamusqa  yachachiqnin kasqan rayku."
Willakuykuna maytu - Chanka. Literatura - quechua chanka,"Akilinuqa kay yachaymanta    sullka yachapakuqniymi karqa, chaymi yanapawananpaq  mañakurqani, allinmi nisqankumanta taytakuqa qipisapallaña  hallariy kichkachinta apamuspan chayarqamuwan: – tayta  Milchu kayqaya kutirqamuni, minkakusqallaymanchiki riysiwanki,  ichaqa ¿imakunatam rantipakamusaq?, lliw kapuqnintach  willawanki chaymanhina allinta haywarikunanchikpaq, chaypi  ñuqanchikpas yayakunawan kuska kusi kananchikpaq – nispan  mañawan, ñuqaqa:– Punkupim Machu hañachu harkapakun,  chaypaqa puka llamputa, kuka muruyuqta, sara upitutawan  qarananchik, kanchapi tusuqninkunapaq, ñawin aqata, kuka  kintuta, pitanayuqta, wanchuy kañatawan qukunanchik;  sirinapaqñataqmi, chalamanta apamusqa chunka iskayniyuq  kuskata pallarta, purututa, quri hawinkapa murunta, pasasta,  iskaykama piskuta, miski winuta, qichwamanta tawan qarway  sara kaspantin, puka crawilwan waytachisqata, sara wiñapu  upita, llama wirata, utaq  kaptinqa wikuñamantapas  kanmantaq, tawa quwipa  sunquchan yawarchantinta  iskay matikunapi rakisqata  mikunanpaq; yunkamantaqa  churakunanchik kintunkuna  akllasqata, pitanakunata,  rantiy qanchis samaypa asnay  yakuta; ñuqanchikpaq kukata,  aslla kañachata ichaqa  allin pachakusqa lapi luquyuq rinanchik."
Willakuykuna maytu - Chanka. Literatura - quechua chanka,"Hina rakisqayku  punchaw chayarqamuptinmi tutaykuqta Hatun Wayllaymanta  purikuqhinalla lluqsirqaniku, paykunam uranta rinku, ñuqañataq  hawanta rini, Chupas urachanpiña tinkuspayku tutaykunanta  suyaniku."
Willakuykuna maytu - Chanka. Literatura - quechua chanka,"Chaymantaqa punku waqaychaqpa chaninta  qunaykupaq uraykuniku, chaypim waqaychaqnin hatunkaray  tuku pawarqamuptin qatiwaqniykuna anchata mancharinku,  chaymanmi nisqaykuta llampuwan churapuniku; pitanawan    pukupayaspa, rahuwan tinkaykuspa suyaniku, chayllamantam  punkumanta waspihina lluqsirqamun, chaytaqa yacharqaniña,  hinaspam: – ¡haku chayqaya kichaykarqamunña¡¡amam  imawanpas mancharinkichikchu!"
Willakuykuna maytu - Chanka. Literatura - quechua chanka,"Chay punku uchku machayman  haywarinakuspa yaykuniku, arpapas, wiyulinpas, llapa ima  qipiykupas kuskaykuwan yaykun."
Willakuykuna maytu - Chanka. Literatura - quechua chanka,"Uku machaypim huk paqcha  kasqa chaymi takiqhina machay ukunpi rumi qaqakunawan  kuska waqamun,  chaypim kuchullapi  runakunata sayachini,  paqcha qayllampim  kusikanchahina  pampacha rumiwan  muyuchisqa kan,  chaytaqa manam  sarunmanchikchu,  chaypim  tusuqninkuna sayanku,  paykunapaqmi  haywarikuyta churapuni, paykunaqa chaylla chaskirqamuwanku."
Willakuykuna maytu - Chanka. Literatura - quechua chanka,"Hinaspam pampapi iskay runakuna rikurirqamun tusuq pachawan  churakusqa: – ¿pitaq qamkuna kankichik?, ¿imapaqtaq  ñuqaykuman hamuwankiku?"
Willakuykuna maytu - Chanka. Literatura - quechua chanka,"– nispam tapukun, ñuqam: –  taytakuna rimaykullaykichik ñuqallaymi riqsinakusqay rayku  manukuynikichikta mañakuspay anchuykamuni, kay iskay  warmakunam kapuqninchik takikunata waqachinankupaq  sunquchakurqunku, chaymi waqachinanku allin yuqyananpaq  sirinachiypaq hamurqaniku – nispay mañakuni, paykunaqa: – arí  qamtaqa riqsiykikum wakintaqa manam, ¿kaypichus Akilinupas  kachkan?"
Willakuykuna maytu - Chanka. Literatura - quechua chanka,"– nispan watukun, – hinaspaqa apamusqaykichiktaya  qarawayku nispan akuykunaykupaq kunawanku, chayraqmi  kukachata aypunakuspa kintunkunata akllapuspayku quniku  hinaspam Mama paqcha Sirinamanta watukuni, paykunaqa: –    payqa qayanallam kachkan, hina urqu ukunpi quchanpim puñun  – nispa."
Willakuykuna maytu - Chanka. Literatura - quechua chanka,"Musuqmanta: – waqachinakunata kay qayllaykuman  apamuychik – nispan rimarqamun, chaymanmi huknin  warmaqa asuykuchkarqa: – ¿pitaq qamqa kanki?, ¿manachu  chukullaykitapas hurqukuwaq?"
Willakuykuna maytu - Chanka. Literatura - quechua chanka,"Kayqa yupaychakuy wasim –  nispan qaqcharqun, Akilinuchañam: – pampachaykuwayku  tayta, warmaraqmi kachkan, manaraq kaykunamanta  yachanraqchu – nispan amachan, payqa: – hukninmi mana  iñiq kachkan, wanakuchun, mana chayqa manam mama  Sirinaqa lluqsimunqachu ¿icha nanapakuytaraqchu munan?"
Willakuykuna maytu - Chanka. Literatura - quechua chanka,"– nispan anyan,  chayllapi maqtilluqa nanaywan, kichka  tipasqahina kaspa wiksanta llatakun:  – ¡ari tayta iñinim, kacharillaway!"
Willakuykuna maytu - Chanka. Literatura - quechua chanka,"– nispan mañakun, chaypi chay  nanaynin ripukun."
Willakuykuna maytu - Chanka. Literatura - quechua chanka,Tusuqkunaqa: –  ¿Pitaq kay warmakunapa marqay  yachachiqnin?
Willakuykuna maytu - Chanka. Literatura - quechua chanka,"– nispan qayamun,  –ñuqam tayta nispanmi Akilinuqa  asuykun, tusuqñataq: – arpata hapispa  waqachimuy – nispan uyarin: – ¿ima saqrataq kayqa, chaqrata  waqasqa?"
Willakuykuna maytu - Chanka. Literatura - quechua chanka,"Paqchata uyarispayki tiquy – nispam paqchata  uyarichin, payñataq arpapa qaytunkunata tiqun, chayqa  yaqa chuyataña waqamun, wiyulintawanmi hina paqchata  uyarispan tiquntaq, chayraq chuya kasqanpi waqachinankupaq  warmakunata qayan: – asuykamuychik warmakuna, kunanmi allin  sunquchakusqa kasqaykichikta qawasun – nispanku hikutanku;  iskaynin warmakuna sayarispanku arpawan wiyulinta waqachiyta  qallarinku, chayqa: – ¡chawallaraqmi kachkankichik!"
Willakuykuna maytu - Chanka. Literatura - quechua chanka,"– nispan  michakun, – Akilinucha qam waqachimuy, manam allintaraqchu  yachachisqanki – nispanku qaqchanku; Akilinuqa arpata  hapiykuspan takita waqachin huknin warmañataq wiyulinwan  kuskachan, chayqa yaqaña qispirqachinku, paykunañataq    kaptanankuta  hapispanku  tusuyta hallarinku,  hukninpas arpata  waqachiptin Akilinu  wiyulinta waqachin,  iskay kimsata  tusuchkaptinkum  qunqaymanta  qaqapi paqcha  qipanmanta  huk sumaqllaña  sipashina warmi rikurirqamun: –¿pitaq puñukusqaymanta  churmichawaspan kaypi kachkan?"
Willakuykuna maytu - Chanka. Literatura - quechua chanka,"– nispan sumaq uyarikuy  simiwan tapuwanku, chayllapim tusuypas takyarqun,  tusuqkunaqa kurkuykuspanku rimakuykunku: – mamallay kaypim  kay runakuna watuqninchik asuykamunku, chuya sunquwan  kaptinkum chaskiykurqaniku, qam kikiyki waqachinankuna  sumaq saminchanaykipaq – nispanku willanku."
Willakuykuna maytu - Chanka. Literatura - quechua chanka,Warmiqa Mama  Sirinam kasqa: – ¿qamchu Milchu kachkanki?
Willakuykuna maytu - Chanka. Literatura - quechua chanka,"Unaychamantaña  watukarqamuwanki – nispan niwan, ñuqañataq: – mamay  ñuqaqa kamachiyllaykipim kani, sunquypim apakuyki hinaspa  wasiykitaqa mana allinkunamanta harkani – nispay amachakuni;  payqa ari chayta riqsispaymi anchuykunaykita kichani,  ¿imallatataq apamuwarqanki?"
Willakuykuna maytu - Chanka. Literatura - quechua chanka,"– nispam mañawan, ñuqañataq  misanta mastapuspay llapan munasqankunata qayllanman  churapuni, payqa qawaykuspanmi kuyay sunquwan aptarikuspan  uku wasiman aparqun, chaymanta llikllayta kutichiwaspan: –  ¿pikunataq paykunaqa?"
Willakuykuna maytu - Chanka. Literatura - quechua chanka,"– nispan tapuwan, ñuqaqa: – paymi  Akilinucha yanapawaqniy, payqa kay iskay warmapa taytan, kay  iskay warmakunañataq takikuna waqachiypaq sunquchakuqkuna  kanku, harawikuq sutintaqa qamchiki mamay kunan churapunki –  nispay kutichini, payqa: – allinchiki nispan warmakunataqa qayan:  – ama manchakuspa warmakuna asuykamuwaychik, kunanmi    rinriykichiktapas kichasun, Akilinu qampas asuykamuy, paqchapim  kaykunataqa quri rinriyuqta rikurichisun – chay nispanmi huk  sumaqllaña uyarikuq takita takispan paqchapi umankuta  paqcharachin: – kunanmanta arpa waqachiq Waraqu Tinkaq  sutiyuq kanki, qam wiyulin waqachiq Wayra Sukachiq sutiyuq kanki  – nispan sutichan  – qamtaqa Akilinu  warma kasqaykipim  samincharqaykiña  iskay kutitaraq –  nispan tukuykun  hinaspam,  waqachinankuta  paqcha yakuwan  challaykuptin  hukman llipyaqhina  rikurirqunku."
Willakuykuna maytu - Chanka. Literatura - quechua chanka,"Chaymantaqa quri tiyananpi tiyakuspan: – kunanqa  samakusun, apamusqaykichikta qarawaychik – nispam  kamachiwanku, chaypim kusisqa kukata, aqata, kañatapas  kuskayku upyaykuraniku."
Willakuykuna maytu - Chanka. Literatura - quechua chanka,"Sirinaqa : – kunan uyarinaypaq  waqachipuwaychik– nispan warmakunata kamachin, paykunaqa  hatarispanku tusuy takita waqachinku, tusuqkuna kaptanankuta  hapiykuspanku tusunku, chaypiqa sumaqllataña arpapas  wiyulinpas uyarikamun, huk tusuyta tukuspam: –ñam samakunay  pachaña, qamkuna kayllapi achikyananta suyankichik,  ¡yanqataq puñurquwaqchik!, allintaraqmi waqachinakuna  sirinachikunan– nispan hinalla paqcha qipan punkunta  chinkarqun, chay hinallapim tusuqkunapas chinkarqunku,  ñuqaykuñataq akchikuspayku kukata akuspayku pitaspayku  ima qiparqaniku, pichiw waqaytaña qaqamparqunaykumanta  allimanta lluqsirqaniku."
Willakuykuna maytu - Chanka. Literatura - quechua chanka,"Chay hinapim llaqtaman kutispa  kusikuywan raymichakurqaniku, warmakunaqa kunankamam  sirinapa churasqan sutinkuwan maypipas raymikunapi allin riqsisqa  purinku."
Willakuykuna maytu - Chanka. Literatura - quechua chanka,"Wichqanapi tusuy yachay hapisqaymanta  Ñuqaqa taytaypa pichqa churinpa qipanpiñam paqarirqani,  ichaqa taytaykuqa ancha sunquyuq runam karqa, paymi imapas  pisiwaptinku huk uku wayquman siqaykuq, chaypi tutaykuspan  qatiq punchawkama tiyakuq."
Willakuykuna maytu - Chanka. Literatura - quechua chanka,"Paqarisnintinta manaraq  achikyaytaqa wasiykuman  wayqakunapi imapas  apakusqa qispiramuq,  manam chay apamusqanta  qawaqchu kani."
Willakuykuna maytu - Chanka. Literatura - quechua chanka,"Chaytam  llaqtaman apaspa qatupi  rantikamuq, chay  qullqichasqanwan imatapas  mikunaykupaq rantipakuq."
Willakuykuna maytu - Chanka. Literatura - quechua chanka,"Ichaqa ñuqam layqa  tusuypaq wayra chakillaña karqani, layqa tusuqkunata qatikuspay  yachapakuyta munarqani, ichaqa mayninpiqa witarakuspay  tususqayta pantaq karqani."
Willakuykuna maytu - Chanka. Literatura - quechua chanka,"Hukkaqninpim taytay kay hinata  willawarqa: – warma ñuqapas qamhina tusuy munaqmi karqani,  chaymi Wichqanapi yachayta hapirqani, chaypiqa Apu Suyu  kamachikuqmi tiyan, chaymanmi machu taytay apawaspan  payta mañakuspan, chayman rinayta riqsichiwarqa, chaymi  paywan rimanakuspa sutinpi tusuyta  yachaykachiwarqa."
Willakuykuna maytu - Chanka. Literatura - quechua chanka,"Kunan machu  kasqaypiña chaytaqa saqirquni, ichaqa Apu  Suyutaqa ima niwasqanpi yanapakuni,  chaymi pay imamantapas mana  pisichiwanchu– nispan niwan, –  ¿chiqaptachum tusuq kayta munanki?"
Willakuykuna maytu - Chanka. Literatura - quechua chanka,"chay  kaptinqa allintam wiqawniykita watakunki,  yanqataq manchakuspa lluptirqamuwaq,  chayqa wañuytapas tarikuwaqmi – nispan niwan, ñuqañataqmi:  – ari tayta niwasqaykitachiki rurasaq – nispay churapakuni."
Willakuykuna maytu - Chanka. Literatura - quechua chanka,"Taytayqa chayta uyarispanmi ñawinta qimchikuspanraq  rimapakun: – kayqaya tayta qipaqniyta churapuwasqanki,  paytachiki yupiykuna qatinanpaq yachachipuwanki – nispan  kunakun, chaymi: – hinaspaqa warma tayta Wamani  Wichqanaman rinachikpaq allichakusun, chaypiqa yaqa kimsa  punchawllapas qipakusun – nispan uku wasimanta huk puka  latapa ukunpi waqaychasqanta hurqurqamun hinaspam  qawachiwan: – kaytam churakurqani qipaqniypaq, chayqa  kasqa yaqa qurimanta llip nichkaqhina rurasqa, makinman maki  churakunanta sukukuspam kaptanata waqachin, chaypiraq tusuq  kasqantapas iñirquni, sumaqllataña waqachisqa."
Willakuykuna maytu - Chanka. Literatura - quechua chanka,"Punchaw  chayasqanpim chisinkuytaña Wichqanaman uraykurqaniku,  chaypim iskay qaqa ukunta rispa, achkam pallqan ñankuna  runapa purisqankuna kasqa, ichaqa taytayqa huk mana  puripaskunata apaykuwan, huk qaqapi kakllullanta ñanqa risqa:  – ¡amam ukutaqa maqta qawankichu, iñiq sunqulla qaqapa  uyallanta qawaspa, sumaqta ichispa qatiwanki!– nispan niwan,  ñuqaqa nisqanhinalla qatikuni, chaynapim qaqa ñanqa  wichqakurqun, manaña  purinaykupaqa kanñachu, chaypim  taytay llamputa urquykuspan  llampuchan, pitananta rupachispan  pukupayan hinaspan: – taytay  kichaykullaway, ñuqam  watukamuchkayki – nispan nin,  manam imapas uyarikunchu, ukupi  puriq mayullapa qaparikuynillanta uyariniku."
Willakuykuna maytu - Chanka. Literatura - quechua chanka,"Qunqaymantam  qaqaqa, punkuhina kicharikurqun, ñuqapa runa kayniyqa  chaywan mancharikuspan chukchuyta qallarin, chayta  musyaspam: – ¡amam mancharinkichu maqta!"
Willakuykuna maytu - Chanka. Literatura - quechua chanka,"– nispan taytayqa  niwan, ñuqañataq ukuymanta samarikuspay kallpanchakuni,  chayña yaykurquniku, yaykurquptillaykum qaqa musuqmanta  qipaykupi wichqakurqun, chaymi tumpa tutayaqpi tarikurqaniku:  – kayllapi akchi ratamunankama suyasunchik – nispan taytayqa    niwan, tumpatam upallalla suyaniku, chaypiqa manañam  mayupas uyarikunñachu, chaymantaqa qunqaymantam chay  machay ukuqa punchawhina akchirikarqamun, chay hinapi huk  llañu ñanta qawarqaniku, chaynintam qatipaniku, chay ukupiqa  ancha wasihina chinkanayuqkuna machaymi kasqa, ichaqa  chawpillanta qatiniku, huk uku kuchuman yaykuptiyku chaypi rumi  tiyanakuna kasqa, chawpinpiñataq huk sumaq pampachahina  kasqa."
Willakuykuna maytu - Chanka. Literatura - quechua chanka,"Chaypa umanpi sumaq rumimanta rurasqa pata kasqa,  chaypi waytakunapas huk churakuyninpas kasqa, chaypa  qayllanpim taytayqa qunqurikuspan misanta mastakun, llapa ima  apasqantam siqillapi churan, llamputa aspispan churan,  aqatapas challan, chaymi  huk challapi suqurqun: –  ¡allinmi kachkan!, kunanqa  kintukunata chunka  iskayniyuq kuskata  churakunaykipaq akllay  – nispan wayqa kukata  quwan, ñuqaqa akllakuni  hinaspa mana llumpayta  tarinichu: – iñikuspam  maskankiqa…– nispan  niwan, chaymi sunquchakuspay kukata tikrani, chaypi kuka  kintuqa rikurirqamuwan, chayta churaykuspanmi, misan allichayta  tukun: – kaymi taytay kuyakusqallayta chayachimuyki – nispan  qayakun, ukumantam uyarikamun: – ¿piwantaq hamurquwanki?"
Willakuykuna maytu - Chanka. Literatura - quechua chanka,"– niqta uyarini ichaqa mana pitapas qawanichu, tatayqa: –  payqa churillaymi tayta– nispan kutichikun, ukumantañataq: –  manam kaytaqa payqa iñinchu, mancharisqam kachkan… –  nispan kutichimun, taytayñataq: – warmallaraqmi tayta,  manaraqmi kaykunataqa yachachirqanichu, niwasqaykipihina…  – nispan amachawan, hinaspanmi: – allintaraqchiki llamkanan  kanqa, chaypiraqchiki ima ruraytapas atisun – nispan: – kimsa  punchaw tukuytam kutirqamusaq chaykamaqa yarqayninta,    nanayninta, manchakuyninta chinkachispam chaypi  qawawaytapas atinqa – nispan upallarqun, taytayqa: –  uyarichkankiñam, manam ima raykupas kaymantaqa  kuyurinkichu, aswan kayllapim sayapakunki, allintam  sunquchakunki kaypiqa, imataña uyarispapas manam  kuyurinkichu, hamunqam chaqwasuqniyki."
Willakuykuna maytu - Chanka. Literatura - quechua chanka,"– nispan tapuwan, ñuqaqa paywan kuska tiyanayta iñirqani,  chaymi: – ari tayta sayasaqmi – nispay nini."
Willakuykuna maytu - Chanka. Literatura - quechua chanka,"Chay tukuyllata  taytayqa hatarispan: – ayllunchikta watukurqamusaq, imam  ruranankutapas kamachikuspam sapa punchaw  watukamusqayki, kaypiqa sapallaykim yachaykunata tarinki,  sichus tusuqkuna hamuptinqa paykunatam ima rurasqankuta  yachapakunki, amam mancharikunkichu, ichaqa misapi kaqtaqa  amam ima raykupas hapinkichu, pipas mañasuptiykipas manam  haywarinkichu, aswan kallpata mañakuspaykim imakunatapas  qatipanki, amam chikallantapas puñunkichu, kukachata  akuspallam rikchapakunki, mana chayqa aparqusunkimanmi –  nisqan tukuytam hatarispan, anchukuspan lluqsinaman ripukun."
Willakuykuna maytu - Chanka. Literatura - quechua chanka,"Chaypiqa sapallay qipakuni, qunquranpam ima niytapas  tarinichu, sunqullaypa waqtasqanta uyarichkarqani hinaptimi  qunqaymanta huk sumaq warmi chayarqamuwan chimpaypi  sayaykuspanmi asipayawan: – pitaq kay manchatiku  maqtachallaqa?, ¿mamanmantachu pakakuchkan?, ¿icha ima  nispataq kay machayman yaykurqamun?"
Willakuykuna maytu - Chanka. Literatura - quechua chanka,"– nispan, ñuqañataq  kallapanchakuspa: – ¡manam imaña kaptiykipas  manchakuykichu!"
Willakuykuna maytu - Chanka. Literatura - quechua chanka,"– nispay kutichini, warmiqa chaywan  qasiyarqun hinaspam: – qawariway kunanmi ichiyllataraq  yachachisqayki, kay kanchapim ima hina purinaykita yachanki,  tusuy yachayqa runa kaynikita sumaq tupuywan  apanaykimantam suyan: –nispan chay kanchapi ichispan purin,  ñuqañataq qawakuspay yachapakuni, qallariyllanpiqa  pantapakuniraq, chaymi asipayawaspan kutiy tikrayta mana  pantanaykama purichiwan, chaymantaqa wayraman tukuspallan  chinkarkurqun."
Willakuykuna maytu - Chanka. Literatura - quechua chanka,"Hinallam rikchapakuspay kachkarqani, ñataq,    qunqaymanta huk millay uyayuq runa rikurirqamun: – ¡qari  kaspach kaypiqa kackanki, kunanmi nanaykunata riqsichisqayki!"
Willakuykuna maytu - Chanka. Literatura - quechua chanka,"– nispam manchachiwan, ñuqañataq taytaypa niwasqanta  yuyarispay: – manam imataña rurawaptikipas  manchakusqaykichu – nispay kutichikuni, chaywanqa runaqa  upallarquspan: – kaypiqa nanaykunatam umaykimanta  chinkachinayki, maynaña waqtakuspaykipas mana  manchanaykipaq – nispanmi kanchapi iskay chankankunata  kichaspan mastarqun,  ñuqapas  yachapakuspay  chankaykunata  mastani hinaspa  mana allintaqa  atirqanichu: –  allimantam chaytaqa  ruranki  chankaykikunata  quñichiy, nanaytaqa  nanasunkim ichaqa  qammi chayta  ¡manam nanawanchu nispayki qispichinayki – nispan anyawan,  chayta uyarispam aswan mastakurqani, pay sayarispanmi  ñitiykuwan, chaywan runtuykunatapas takakurquni, ichaqa  imatapas ninichu, hinaspam pampakunaman chuqakuspan  qasqunparaq, wasanparaq runa kayninta takan, chaykunatam  ñuqapas nanayta qunqaspay qatipakurqani, pachallaypas quntiy  quntiymi chaypi qipakuni, runaqa chaylla tukusqanpi chinkarqun."
Willakuykuna maytu - Chanka. Literatura - quechua chanka,"Manam punchaw kasqanta tutayasqantapas  musyakurqaniñachu, Wamanita mañakuspaymi chaypi iñiy  quwananpaq mañakurqani."
Willakuykuna maytu - Chanka. Literatura - quechua chanka,"Chaynapim musuqmanta taytayhina  rikchaq warma chayarqamun, paymi: – yaqañachu  manchakuyta chinkarqachinkiña?"
Willakuykuna maytu - Chanka. Literatura - quechua chanka,"– nispan tapuwan, ñuqaqa  kaqllatam: – manam ima kaptiykipas manchakuykichu – nispay    kutichikuni, chaymi runaqa: – ¡chay misapi kaq aqata  qaraykamuway, karumantam hamuni yakunayarquwanmi!"
Willakuykuna maytu - Chanka. Literatura - quechua chanka,"Ñuqaqa willasqaña kaspay: – manam  chaymantaqa imatapas altapuymanchu, ñuqapaqa kukallaymi  kachkan – nispay michakuni, chaywanqa runaqa: – taytaykipa  wayqanpim kaptanakunata tarinki, chayta maki churakunanwan  sukukuy hinaspa chayta waqtanki – nispan kamachiwan,  –¿chiqapchu?"
Willakuykuna maytu - Chanka. Literatura - quechua chanka,"– nispay maskaptiyqa chaypi kaptanaqa kasqa,  churakuspaymi kaptanata waqachini, payqa: – ¿mayna millay  saqratam waqachinki?, ¿manachu chayllatapas taytaykiqa  yachachisurqanki?"
Willakuykuna maytu - Chanka. Literatura - quechua chanka,"– nispam kamiwan, ñuqaqa: – qamchiki  chaypaq hamurqanki tayta – nispa kutipani, chaymi runaqa  kaptanataqa siqillamanta hapiyta waqtaytapas yachachiwan."
Willakuykuna maytu - Chanka. Literatura - quechua chanka,"Achka pachapim makiypas utisqa chaytaqa allintaqa  waqarqachini, chaynaspam runaqa chinkarqun."
Willakuykuna maytu - Chanka. Literatura - quechua chanka,Chaymantaqa  yaykunanta taytayqa rikurirqamun: – ¿kakullachkankiraqchu  churillay?
Willakuykuna maytu - Chanka. Literatura - quechua chanka,"– nispan tapukun: – arí ari tayta kaypiraqmi kani – nispay  kutichini, chaypi taytayqa punchunta chustikun, qawariptiyqa  tusuqpa pachanwan churakusqa kasqa, – kunanmi ñuqawan  tusunki, kunallanmi waqachiqkuna hamunqaku – nispan niwan,  chaypim arpawan wiyulin waqachiqkuna chayarqamun: –  ¿hinallaraqchu mancharisqa kachkan?"
Willakuykuna maytu - Chanka. Literatura - quechua chanka,"– nispanku, ñuqañataq:  – manam ima kaptiykichikpas manchakuniñachu – nispay  kutichini, chaywan tusuy waqachiytaña qallarinku, taytay tusuyta  hallarin, manam haykapipas taytay tusuqtaqa qawarqanichu,  chayraq sumaq tususqanta qawakuni hinaspam yachapakuni,  chakiykunaqa manaña pantasqañachu, llapan rikchaq  tusuykunatam yachachiwan, ima hina hallariyta, tukupaynintapas  hinaspaqa sapallaytaña kachaykuwan, ñuqaqa kusikuywanmi  yarqaytapas mana tarirqanichu."
Willakuykuna maytu - Chanka. Literatura - quechua chanka,"Chay tukuytam huk hatunkaray  runa misa hayllanpi rikurirqamun, ancha ninahina ñawiyuq kasqa,  tiyaykuspanmi taytayta qayan: – may munasqaykuna  chaninchapuway nispan, taytayqa misamantam mañasqata    quykun, manam imapas pisisqachu, hinam chay tukusqanta  ñuqata qayaykuwaspan qayllanpi qunqurichiwan: –  kunanmantaqa churiyñam kanki,  yanqataq qunqarquwankiman,  kayta yuyarispaykim maypi  kaspaykipas ñuqapa sutiypi tusunki,  yanqataq iñiy wasikunaman  kaptanayuq utaq pachakusqapas  yaykuchkawaq – nispan kunawan  – ¿kay rurayta atipankichum?"
Willakuykuna maytu - Chanka. Literatura - quechua chanka,"–  nispan tapuwan hinaspaqa  yawarniykiwanmi kayta qispichisun  – nispam sinqaymanta yawarta  lluqsirqachin, paypas hinalla, huk  qirupi sutuykachispan aqatawan  churaspan huk millpuyta upyaykun  hinaspan quwan: – kayta upyay,  kaywanqa ñuqawan kuskam maypipas kanki, wawqiykikunataqa  amam atipanakuypi awqachankichu, kayqa runa  kusikunallanpaqmi, Apu Suyukuna kusichinapaq, Mama pacha  yupaychakunapaq; mayupas, quchakunapas saminchanapaqmi  churasqa – nispan kunawan: – kaykamallam kay muchusqayki,  amam haykapipas, imapipas kay rikusqaykitaqa willakunkichu,  manam kay Wichqanataqa riqsichinkichu, chayqa kanqa  marqarisqayki qipakusqallaykipaqmi – nispan tukuykun."
Willakuykuna maytu - Chanka. Literatura - quechua chanka,"Chay  hinallapim Wamaniqa chinkarqun, taytaypas qipaypi  waqasparaq kusikuymanta kachkasqa, chay tukuytaqa  Wichqanamanta lluqsiykuniku, hinalla lluqsisqaykupi  wichqakurqun, pampaman chayarquptiykuña chayraq yarqay  tariparqamuwan, hinapim mamay quqawta suyachiwaspanku  tiyachkasqa, chaymantaqa pichqa punchawña Wichqanapi  kasqay kasqa."
Willakuykuna maytu - Chanka. Literatura - quechua chanka,"Chaymi kunan kay pakasqata willariykichik ichaqa  manam pimanpas willankichikchu…   Wakcha warmachakunamanta Tayta mamanku  wañukullasqankupim,  kimsa warmakuna  yarqaymanta kaspa,  purunpi mikuyta  maskasqaku, hinas  añaspa wasin  kasqanta purisqaku,  Chankil Patata  sawaykuchkaptinkuña  huk añaswan  tuparqusqaku, chaypis  añasqa tapusqa: – ¿warmachakuna imanasqataq llakisqallaña  purichkankichik?"
Willakuykuna maytu - Chanka. Literatura - quechua chanka,"– nispan, chaysi warmachakunaqa: –mamay  taytaykum wañurqunku, chaymi llakisqa, mana mikunaykupaq  kaptin yarqaymanta purichkaniku – nisqaku, hinaptinsi añasqa:  – ¡ama llakikuychikchu warmachakuna ñuqam uywasqaykichik!"
Willakuykuna maytu - Chanka. Literatura - quechua chanka,"Chaypis añasqa warmachakunamanqa  yawar tiqtillata mikuchiq, chaysi sullkan kaq warmacha  yawarllataña mikuyta amirquspan: – ¿imanasqataq yawarllataña  mikuchiwanchik?, watiqaq rirqusaq – nispa, pakanpalla  qawaq risqa rikuykuptinqa, sinqantas añasqa mankaman  yawar sutunanpaq takakuchkasqa, chaytas mikuchinan  kasqa."
Willakuykuna maytu - Chanka. Literatura - quechua chanka,"Warmachaqa chayta qawarquspas: – ¡Atatallaw,  atatallawpas, wak añasqa yawarnintam  mikuchiwasqanchik, lluptirqusun!"
Willakuykuna maytu - Chanka. Literatura - quechua chanka,"– nisqa,  tumpallamantas warmakunaqa huk niqman  hukwakusqaku."
Willakuykuna maytu - Chanka. Literatura - quechua chanka,Chaymanta lluqsirquspas  musuqmanta warmachakunaqa urqukunapi  yarqaymanta purisqaku.
Willakuykuna maytu - Chanka. Literatura - quechua chanka,"Antapi llaqta  kasqanpiña huk atuqwan tinkurqusqaku,  paypas hinallas warmachakunataqa  tapupayasqa: – ¿warmachakuna imapim    llakisqallaña purinkichik?"
Willakuykuna maytu - Chanka. Literatura - quechua chanka,"– nispa, chaysi warmachakunaqa:  – wakcham tayta kallaniku, manam piyniykupas kaptin  yarqaymanta purichkaniku – nispanku willakusqaku, chayta  uyarispas atuqllaqa: – ñuqa  uywakusqaykichik, haku wasiyman  – nispansi pusan, warmakunaqa  kusirikunkus hinaspa: –Pay tayta  atuq– nispa, wasinman qatisqaku."
Willakuykuna maytu - Chanka. Literatura - quechua chanka,"atuqqa wasinpis panchirichkaq  papa yanuyllata mikuchisqa, chaysi  uñan kaq warmaqa papa yanuy  mikusqanta amirquspan, atuqta  pakanpalla watiqaq risqa: – ¿imay   hinanpitaq papa yanuyllatañaqa  qarawanku, ichaqa payqa aycha  mikuqtaq kachkan?"
Willakuykuna maytu - Chanka. Literatura - quechua chanka,"Chay hina qawachkaptinsi atuqqa mankata  sikinman asuykachispa, chay sillwiykusqanpi supiykuspan papa  patarichkaqtaña rikurichimuq kasqa."
Willakuykuna maytu - Chanka. Literatura - quechua chanka,"Chaysi warmachaqa,  kallpaylla kuraq masinkunaman kutispan: – ¡Atatallawpas  chay qacha atuqqa supillantam mikuchiwasqanchik!, ¡haku  upallalla lluqsirqusun, piñakurquspam mikurquwachwan!"
Willakuykuna maytu - Chanka. Literatura - quechua chanka,"Warmakuna karunchakusqankupis musuqmanta yarqayta  tarisqaku, chay hina llakisqallaña  purichkaptinkus maman  ukuchawan tinkurqusqaku,  hinas ukuchaqa tapupayan,  paykunaqa kasqanta willanku,  chay raykus llakipayaspan:  – ñuqa uywakusqaykichik  warmakuna – nispan wasinman  apasqa, nisqanhinas payqa maynaña suwakuspanpas  allin mikuyta warmakunaman mikuchisqa, mana amispas  imakunatapas qarallaq."
Willakuykuna maytu - Chanka. Literatura - quechua chanka,"Ichaqa watanmanqa ukuchaqa    wiksayakurqusqas, hinaptinsi kimsa qala ukuchakunata  wachakusqa."
Willakuykuna maytu - Chanka. Literatura - quechua chanka,"Chayñas warmachakunata huñuykuspan: –  Kuyasqay warmakuna kaykamallam uywayta atirqaykichik,  kunanqa uña wawaykuna kachkanñam hinaspa mikuypas  llapanchikpaq pisiwasunmi, qamkunaqa yuyayniyuqñam  kankichik, allinlla ripukunkichik – nispan kacharparisqa."
Willakuykuna maytu - Chanka. Literatura - quechua chanka,"Warmachakunaqa llakisqa urqunta rispa huk machayman  chayarqusqaku, chaysi chaypi samakunankupaq yaykurqusqaku,  hinas chay  tiyasqankupi puñurqusqaku."
Willakuykuna maytu - Chanka. Literatura - quechua chanka,"Puñuy chawpinpi  kaspanku, chimpan chimpan urqukunata kayhina rimaqta  uyarisqaku: –simiypim kimsa wakcha warmachakuna  puñuchkanku – nisqa, huknin urquñataqsi: – ñuqapa simiypiqa  wakakunam puñuchkanku – nispan kutichisqa."
Willakuykuna maytu - Chanka. Literatura - quechua chanka,"Chayhinas  warmachakunata llakipayaspanku rimanakusqaku, chaypis  puñusqanku, machay uywaq urquqa: – wiksaypin quri kachkan,  chaytachiki allin kawsay tarinankupaq warmachakunaman  quykusaq – nispan tukusqa."
Willakuykuna maytu - Chanka. Literatura - quechua chanka,"Warmakunaqa chaypis quñilla  achikyarqusqaku, allinlla qawaykuptinkuqa hichpankunapis  achka qurita tarisqaku."
Willakuykuna maytu - Chanka. Literatura - quechua chanka,"Chaywansi llapa imata rantipakusqaku,  tayta mamankupa wasinman kutiykuspa chaypiña kusi  tiyakusqaku."
Willakuykuna maytu - Chanka. Literatura - quechua chanka,"Wawa wischuna Ñawpa pachakunapim  llaqtakunaman illakuyqa  ancha sasa karqa,  sichus qatuman rispapas  karutam uywakunawan  urqun qasan ñawpa  ñankunata qatispa riq  kanchik."
Willakuykuna maytu - Chanka. Literatura - quechua chanka,Wantamanta  puriq runakunam  Hatun Wayllay qatuman miski rurukunata apamuspanku kichki  ñankunata purimuqku.
Willakuykuna maytu - Chanka. Literatura - quechua chanka,"Chayhinas huk warmi uña wawanta  qipikuspan, qatunanpaq miski rurukunata uywakunapi  churkusqata qatisqa."
Willakuykuna maytu - Chanka. Literatura - quechua chanka,"Wantamanta rinapim achkam samananku qutukuna kan,  chaymi qallariy samay Markas llaqtapi kachkan, yunka niraq  qichwanta Aqupampaman wicharimunku, chaypipas samanku,  chaymantaqa Uchupampa wayqumanña uraykamunanku,  chaypim qiswa chaka kan, chaytam  allimanta astamuspa llapan qatunapaq  imankunatapas chimpachinku."
Willakuykuna maytu - Chanka. Literatura - quechua chanka,"Chay  tukuytam, chimpa Qallanmarka llaqtayuq  runakuna huk kaqnin sumaq pachakusqa  maqtawan suyaqku, mitmaqkunañataq  paykunamanta huk sumaq pasñankuta,  kuskanchananpaq hapiykachiqku, ichaqa  chayqa manam chiqap kasarakuychu  karqa, chayqa ima hinam llaqtakuna  chaskinakusqantam unanchaq, sichus mayqinkupas mana  kay rurayta munaptinkuqa manam allin chaskisqachu karqa,  Tayta Wayllaypa punkuchin kasqan rayku."
Willakuykuna maytu - Chanka. Literatura - quechua chanka,"Chaymantaqa  mayu patanmanta huk qaqantakama llañulla ñan richkan,  chaytam puriqkunaqa samay patakama wicharinku, chay    samana patamantaqa Hatun  Wayllayqa yaqa qichqallaña,  manam ancha wichayñachu, icha  chayqa manaraqmi qaqa chikimanta  amachawanchikchu."
Willakuykuna maytu - Chanka. Literatura - quechua chanka,"Chayhinam  kay qatuman riqkunaqa chaykama  sawarqusqaku, chaypi samaykuspanku  kachkarqaku, uywanpa wiksu qipin allichananpaqsi warmiqa  wawanta uraykachisqa, ñan kuchuchaman siriykachisqa  hinaspas asnupa waskanta tiquykuspan, wawanta illarqachikun,  qawaykuptinqa, payqa manañas kasqañachu."
Willakuykuna maytu - Chanka. Literatura - quechua chanka,"Warmiqa  wañuytas tarin, hichpankunapis maskan pipas llullallata  pakarqunanmanta, manas pipas wawacha apasqankutaqa  qawasqakuchu, punchawpas yaqañas tutaykuchkasqa hinaspas  qaqa ukutaña qawarin, chayqa ancha manchanas uku qaqam,  chaypa ukunpim Anqarakunapa ñawpa llaqtan Sañuwasi  nisqan tarikun, allilla qawaykuptinqa karu ukupi hillpunan  chumpillanñas wayurayachkasqa."
Willakuykuna maytu - Chanka. Literatura - quechua chanka,"Chayta qawaykuspansi  warmiqa mana maynintapas qaqa  uraykuyta atisqachu, runakunapas  chayllapiñas akchikuspanku  achikyasqaku."
Willakuykuna maytu - Chanka. Literatura - quechua chanka,"Chaypim Hatun  Wayllay runakuna qatuman  hamuqkunata mallkikunawan  suyaqku, mikuytapas  suyachiq, chaymansi paykuna  chayaspa manaña raymitapas  rurasqakuñachu, aswanqa  warmita waqaysisqakuña:  – ¡chayqa mamay Apupa  munay mañakusqancha karqa!,  ¡amaña waqayñachu paymi  aswan saminchasunki!"
Willakuykuna maytu - Chanka. Literatura - quechua chanka,"Paqariyninmanqa Chupas wayquntas wawa maskaq chay uku    qaqaman uraykunku, chaypis llikllachankunapi aytusqalla, lliwa  pampapi wawaqa puñuchkaqhinalla wañusqaña kachkasqa,  pampaman chayasqanpis  ñatikurusqa chaywan  hinallapi wañukullasqa."
Willakuykuna maytu - Chanka. Literatura - quechua chanka,"Kamachikuqkunas qillqata  ruraspanku, mamanmanña  quykusqaku, payqa mana  runakaynin chiqichisqan  kasqanmantas llakisqa:  – Tayta Wayllay qammi  kayta munaykurqanki,  waway kutichisqaykimanta, riqsikuykim, chaymi qampaq  anqusuyhina kanqa, qayllaykipi pampaykullasaq, sunquypa  nanayninta tanichiy hinaspa kawsayniykunata allinta mirachinki  – nispansi Tayta Wayllayman quykuspa, iñina wasin qichqan  kanchapi pampaykusqa."
Willakuykuna maytu - Chanka. Literatura - quechua chanka,"Chaymanta pacham chay wawapa  wichiykusqan “Wawa Wischuna” sutiyuq qaqa, illakuqkuna  chaytaqa ancha manchakuywanmi ichimunku, ukuman  qawasqam umapas muyukun, kunankamapas chaytaqa  yupaychakuywanmi purinku…     Llamkaymanta willakuy   Llamkaymanta willakuy  Taqa Qaqa kuchuy, rumi pakiy yachay Qallanmarka Qullpa llaqtachapim,  Kasiana sutiyuq mamakucha  tiyaq, payqa musuq wasinta  tiqsichikunanpaqmi allpata akllarqa,  chayqa qaqa rumikuna kasqan  kuchupi qaqa waqaychananpaq."
Willakuykuna maytu - Chanka. Literatura - quechua chanka,"Iskay llamkaqkunatam kunakurqa  chay pampapi siqisqantahina  rurapunankupaq, chay wasi rurananku  kaqllatam chiqu rumipi llaqllarqamusqa, runakunaqa qawaylla  ima hina chay rurasqanmanta qawanku."
Willakuykuna maytu - Chanka. Literatura - quechua chanka,Runakunaqa maynaña  llamkanakunawan waqtaspapas qaqamantaqa manas kamas  ima rikchaqmanpas ruraytaqa atirqakuchu.
Willakuykuna maytu - Chanka. Literatura - quechua chanka,"Ñuqapas chaypim  yanapakullarqani, simiypas hakarayasqan rumimanta uña  wasichata qawapayani; mamakuchaqa manam hukuqpas  tukunchu chayqa huk pakasqa  yachayninmi kasqa."
Willakuykuna maytu - Chanka. Literatura - quechua chanka,"Chay unanchawanqa  runakunawan tupusqanmanhina  tiqsiyninta yaqa wiqaw sayay  raqrakunata aspirqaniku,  tukurquptiykum manaraq  ima rumita churachkaptiyku, mamakuchaqa pachaman  anqusuta tiyachin, hinaspan akchikuspan chay tiqsisqaykuta    saminchaykun."
Willakuykuna maytu - Chanka. Literatura - quechua chanka,"Paqariyninmanqa mituta saruspayku hatun  rumikunata wasipa tiqsi ruminku kananpaq churaniku, chay  hawanmanmi pirqakunata ruranayku karqa, lliw muyuriqninpin  pampapi tiqsiyta rurarqaniku."
Willakuykuna maytu - Chanka. Literatura - quechua chanka,"Tukurquspa raymitahina mamakuqa  layqa tusuqkunata kunarqamusqa, paykuna arpawan wiyulin  waqasqanwan,  kaptanankuta waqtaspa  wasi muyuriqninta  tusupanku haywarikurqaku,  chay tiqsikuy allin takyasqa  kananpaq, hinataq llaqta  masinkunapas chayman  imallapas aptarikusqa  asuykunku, chaypi  mamakuchaqa aqata,  kukata, pitanata, rahuta  hatallisqanta hurqumuspan macharinankukama llapanman  qaran; runakunaqa ancha kusisqa raymichakunku, yaqa  tukuy tutakama."
Willakuykuna maytu - Chanka. Literatura - quechua chanka,"Paqariyninmanqa tiqsiy chakiykunankama  samaykuniku, chay hina kanankamaqa pirqa takanaykupaq  achka allpata aspirqaniku, ichaqa mamakuchaqa  llamkaqkunata: – kay qipan pirqataqa manam allpamantachu  rurasun, chayqa chiqu rumiwan kanqa– nispa niwanku,  runakunawan mana llumpay rumikuna chay hichpankunapi  kasqanrayku mancharikuniku: – Mamay ¿imaynama chaytaqa  rurasaqku, mana ancha rumi kachkaptinqa?"
Willakuykuna maytu - Chanka. Literatura - quechua chanka,Wasikiqa  hatunraqtaq kachkan – nispa llamkaq masiyku rimarirqamun.
Willakuykuna maytu - Chanka. Literatura - quechua chanka,"Mamakuqa tapun: – ¿manachum kay hatunkaray qaqa  rumikunata qawankichik?, chaymantachiki kuchunaykichik kanqa,  ¿ichachu mana qaqa pakiyta yachankichik?"
Willakuykuna maytu - Chanka. Literatura - quechua chanka,"–  nispa tapun,  runakunaqa: – sayayniyku rumillamanta pakiytaqa atipanikum,  ichaqa, chay qaqamantaqa ¡imataya chikuchaymankupas…!"
Willakuykuna maytu - Chanka. Literatura - quechua chanka,"Paya warmiqa: – ñuqaqa chay ruraytaqa  atinim, ¿qamkunaraqchu kallpayuq kachkaspa mana chay    rurayta atiwaqchik?"
Willakuykuna maytu - Chanka. Literatura - quechua chanka,Ñuqam yachachisqaykichik …ama  llakiychikchu – nispan niwarqaku.
Willakuykuna maytu - Chanka. Literatura - quechua chanka,"Chayta uyarispam runakuna  upallalla rimapakuniku: – ¡imataya kay payaqa chaykuna  ruraytaqa atiparquchkanqa!, ¿paychu wasikuna ruraq kanman  karqa?, ¿icha ima chikimantam rimapayawanchik?"
Willakuykuna maytu - Chanka. Literatura - quechua chanka,"Mamakuqa  kay rimasqaykuta musyarquspan  kayhinata niwarqaku: – ñawpa  taytaykum kay rumi wasikunata  rurarqaku, paykunaqa  mituwan pukllachkaqhinallam  rumikunawan llamkaqku,  chaymi chay Qullpa llaqtapi  rumi wasikuna ¿manachu  rikunkichik?"
Willakuykuna maytu - Chanka. Literatura - quechua chanka,¿Icha ima qapaqkunam kaytaqa ruran ninkichikchu?
Willakuykuna maytu - Chanka. Literatura - quechua chanka,"Paqarisninmanqa  mamakuchaqa llamkasqaykuman asuykuspanmi huk  misata mastarqun, chaypim churan kintukunata, sara  waytachisqakunata, llampu akuta, chaypitaq mankapi huk  niraq wirakunata huñurqamusqa, hinataq huk anqarapi  qurakuna kutasqanta, huk matipi qintipa akankuna kasqa,  huk sañu qirupiñataq timpuq yakuhina kasqa, chaykunatam  misachan, qaqakunaman haywarikun; tukurquspan hatun  maqmapi wirata quñichispan tallin hinaspa hawanman qura  kutasqakunata, qipanman qinti akakunata, chaytam wislawan  muyuchispan huk apihina kanankama qaychin, qipachatañam  chay timpuq hina chirwa yakutaqa talliykun, chaywanqa  llapan apiqa puka niraqman tikrakuspan yakuyarqun: – kay  yakuwanmi kay qaqataqa sumaq siqillapi kuchusun – nispa  niwanku."
Willakuykuna maytu - Chanka. Literatura - quechua chanka,Chaymantaqa huk kaspi siqipi llaqllasqata aparqamun  hinaspam huk llimpiq rumiwan qaqa hawanpi aruwi tika  sayaykunata siqin llikatahina ruraspan.
Willakuykuna maytu - Chanka. Literatura - quechua chanka,Ñuqaykuqa umallaykupi:  – ¡ima layqataya kay mamaku rurachakan!
Willakuykuna maytu - Chanka. Literatura - quechua chanka,¿paypaqa rumiqa    kikillanmantam pakikunqa  ninchu imaya?
Willakuykuna maytu - Chanka. Literatura - quechua chanka,"– rimapakuniku,  mamakuqa musuqmanta chay  rimasqaykumanta: – ama mana  iñiqkunaqa kaychikchu, aswan  kay rurasqayta yachakuychik,  maypi kaptiykichikpas chay  hina ruranaykichikpaq,  chaymi rumi wasikuna ruraypi  yanapasunkichik – nispan  rimarin, ñuqaykuqa rimapakusqaykuta tarirquptin pinqarikuniku."
Willakuykuna maytu - Chanka. Literatura - quechua chanka,"Chay llikachasqata siqiyta tukurquptinmi, chay maqmapi yaku  rurasqanwan kaspichawan musuqmanta llimpiyta hallarin, may  siqi risqallantam chay chirwataqa iskay kimsa uyanman churan,  achkatam qaqa rumikuna kasqan uyankunapi chayhinata  llimpirqun, tukuspanmi: – kunanqa minchakamam suyasunchik,  chaypiña kay yachachisqay chiqap kasqantapas yachasun –  nispan wasinman samakuq ripukun."
Willakuykuna maytu - Chanka. Literatura - quechua chanka,"Ñuqaykuqa mana iñispayku hina takasqallaykupi punchaw  siqaykunankama llamkaniku, hinalla kimsa punchaw nisqan  chayarqamuptinqa, intiqa anchata rawrachkarqa, chaypi  mamakuchaqa hatunkaray  waqtanawan rikurirqamun,  sasatam aysamunpas,  ñuqaña yanapaq taripani."
Willakuykuna maytu - Chanka. Literatura - quechua chanka,"Qaqakunapa kasqanman  chayarqamuspam:  – hamuychik kaypim  yanapawankichik,  ñuqapa kallpay manañam  kamanñachu, nisqaypim  waqtankichik…kay siqi  chawpi qichqallanpi    ¡waqtamuy…!"
Willakuykuna maytu - Chanka. Literatura - quechua chanka,"– nispan kamachikun, huknin runaqa asiy uyayuqmi  qaqaman asuykun hinaspan nisqan siqiman waqtanawan  takarqun, chayqa hukchallapim, qaqa iskukarqamun  hinaspanmi pakisqa rumikuna yaqalla chakintapas hapirquspan  wichiykamun, chaymi mamakuchaqa: – mana iñispam chay  rurachkanki, yanqataq maqarqachikuwaq, chakiykitataq,  wayrallam asukunki– nipan nin."
Willakuykuna maytu - Chanka. Literatura - quechua chanka,"Ñuqaykuqa manchakuyllawanña  qaqakunata waqtaspayku, yaqa iskay pachallapi achkam  aruwihina pakisqa rumikunata, rikurirqachiniku, chayta  huñuspayku yuyaychakuptiykuqa, yaqa chay pirqa  ruranaykupaq tupusqahina kasqa, chayraqmi mamakuchamanta  yupaychakuywan qawarispa: – ¡Mamallay kay yachayniykitaqa  aynikuwakikuchiki, anchatam manchakuywan qawariniku,  manam haykapipas chay ruraqta qawarqanikuchu– nispayku  mañakuniku."
Willakuykuna maytu - Chanka. Literatura - quechua chanka,"Mamakuchaqa: – llamkaychik hinalla wasita tukuptikichikmi  kaytaqa yachachisqaykichik, imam ruranata, imakunam  maskanata, kasqan tinkuqninkunata ima – nispa niwanku."
Willakuykuna maytu - Chanka. Literatura - quechua chanka,"Ñawinqupa kamachikuq mina tarisqan Warmam Antuku sutiyuq kasqa, Amarur  Kaprira sutiyuq runata yanapakusqa,  chaysi kawallunta waqaychasqa, chay  kuskatas chukunta punchuntawan  hapichisqa, pukllay sunqu kasqanpiñataq  runapa chukunta chinkapakusqa, chaysi  Antukuqa: – ¡Taytay, taytallay, tayta, patrón  Amadorpa chukuntan chinkarqachini!"
Willakuykuna maytu - Chanka. Literatura - quechua chanka,"–  nispan Wankawillka llaqtapa hichpallanpi  wasin kasqanman yaykurqun, Sachapiti,  Uchkuspa chawpillanpim wasinqa kasqa."
Willakuykuna maytu - Chanka. Literatura - quechua chanka,"Chay Kapriraqa  ispañulkunapa kamachisqan kamachikuqsi kasqa, paykunam  munaychakurqaku llapan ayllupa qichwa sumaq allpankunapi,  anti runakunaqa sallqa urqukunaman qarqusqa karqaku."
Willakuykuna maytu - Chanka. Literatura - quechua chanka,"Antukuqa pusaq watayuqlla kasqa, marqariqnin kaptinsi chaypi  kuyakuywan qatikuspan yanapasqa, paysi Wankawillkapi kaq  Wanru, Palca, Akurya, Yawli, Muya huk allpakunapapas apun  kasqa."
Willakuykuna maytu - Chanka. Literatura - quechua chanka,"Ñawinqupañataqsi Anqarakunapa kamachiqnin kuraka  kasqa, chaymi churin willasqanta uyarispan, makallaykun  hinaspan: – ¿imataq karqun churiy?, ¿ima raykutaq chay hina  mancharisqallaña kachkanki?, ¿ima raykutaq waqachkanki?"
Willakuykuna maytu - Chanka. Literatura - quechua chanka,"–  nispan tapun, warmaqa nisqayhina: – Wankawillkapim Kurpus  Risti nisqa raymipi taytachankuta qipinankupaq, marqariqniy  Amarur chunkuta churachiwarqa, chaypi achka runa kasqanpi  kawallu qawanaykama, suwarqullawasqaku, chaymi mana  tarispay, manchakuymanta ayqikamurqani qaqchu kasqanta  qawarispay – nipan willakun."
Willakuykuna maytu - Chanka. Literatura - quechua chanka,"Taytanqa: – ama llakiychu churillay, paqarinmi rispay tayta  Amarurwan rimanakusaq, kunanqa mamaykitaña yanapakamuy  – nispan kacharin."
Willakuykuna maytu - Chanka. Literatura - quechua chanka,"Paqarisninmanqa, Ñawinqupaqa, churinta hawkayachispa  rimasqanhinas, allpankunamanta Siqsachakaman uraykusqa,  achkan runa kamachisqankunawan kuska, tayta Amarurpa  maskaspan chay hinas Ichu mayuta chimpaspa, patanta  rispanku, yaqa tawa pacha yupayninta purispanku runapa  asinranman chayasqaku."
Willakuykuna maytu - Chanka. Literatura - quechua chanka,"Chaypis intipas anchata kanchirimusqa,  tayta Amarurpa wasin kusi kanchapi, waytakunapa chawpinpi,  sachapa llantusqanpi tiyakuchkasqa hinaptinmi huk kaqnin yanan  runa imahinam kuraka Ñawinqupa watukamusqanta willarqamun  hinaspa paywan rimanakuy munasqantawan."
Willakuykuna maytu - Chanka. Literatura - quechua chanka,"Chay niptinkum:  – imatam suyanki churiy, yaykuykachimuy, qamqa marqariy  masiy kasqantaqa yachankim, Antukuchapa marqariqninmi kani,  paytam anchata kuyani – nispan anyaq tukun."
Willakuykuna maytu - Chanka. Literatura - quechua chanka,"Ñawinqupaqa  Kaprirapa qayllanman yanapasqan punchuwan apaykachikun,  chaypi rimakuykuspan, qunqurikuspan yupaychanan kachkaptin,  Amarurqa: – ama chaytaqa kunpari ruraychu, qampas ñuqahina  kay allpakunapi kamachikuqmi kanki, haykapipas hamuptiyki  kay wasipiqa allin chaskisqam kanki – nispan tapun: – ¿ima    raykutaq watukarqamuwanki?"
Willakuykuna maytu - Chanka. Literatura - quechua chanka,"– nispanmi, huk qirupi  ispañamanta apamusqanta  rahuta upyananpaq quykun."
Willakuykuna maytu - Chanka. Literatura - quechua chanka,Ñawinqupaqa tumpa qasiña: –  tayta Amarur churiy Antukucha  marqarisqaykipa Wankawillkapi  chukuyki Kurpus Kristipi  chinkachisqan raykum pampachanayki mañakuq hamurqani –  nispan willan.
Willakuykuna maytu - Chanka. Literatura - quechua chanka,"Ama llakichkaychu, yachanim mana munasqanpi  chinkachikusqantaqa hinaspapas taytachapaq llamkasqaypim  karqa, ñuqapaqqa achkam chukuykuna kachkan, ichaqa kayqa  huk quri sintayuqmi karqa, chaywanpas Antuchataqa kaypi  yanapawananpaq aparqamuway, churiytahina kuyasqaytaqa  yachankiñam – nispan tukuykun."
Willakuykuna maytu - Chanka. Literatura - quechua chanka,"Ñawinqupaqa allin sunquyuq tayta Amarur  qawachikusqanmanta: – tayta Amarur kuyapayakuyniyki  hatunmi, chay raykun kunan ancha runapa kuyasqan llimpita  riqsichisqayki, kayqa achka chaninniyuqmi, ñuqalla riqsisqaypim  achka kachkan."
Willakuykuna maytu - Chanka. Literatura - quechua chanka,"Tayta Amarurpaqa ñawinkunapas hatunta  pinkirikurunraqsi, imapas mana qaway atina rikusqahina kaptin  hinaspam rikranwan makallaykuspan, makinwan Ñawinqupapa  rikranta hapispan: – qamqa wawqitahina kuyasqaytam  yachanki, kunanmi kay kamachikuy sintata, qampaqpas  rurachipusqayki, chaywan kuskanchik hina atiyniyuq  kamachikunanchikpaq – nispan nisqa."
Willakuykuna maytu - Chanka. Literatura - quechua chanka,"Paqarisninmanqa  atiyniyuq kamachikunanchikpaq Ñawinqupawan kuska  Wankawillka hanan urqunkunaman rirqaku, achka pacha  puriytas ichisqaku, chay hina Chaqllatakana hinaspa  Saqsamarka urqukunaman chayaspanku, kurakaqa kuk qaqapi  mina tuquta riqsichisqa, chaypim chuya llimpiqa mayuhinaraq  achka kasqa."
Willakuykuna maytu - Chanka. Literatura - quechua chanka,Mayninta qawasqapas quchahinas llimpiqa  lluqllarimuq.
Willakuykuna maytu - Chanka. Literatura - quechua chanka,"Saqsamarkapa hichpanpis kasqaku, chay rayku    chay llimpi mina kasqanta tayta Amarur Santa Barbarawan  suticharqa."
Willakuykuna maytu - Chanka. Literatura - quechua chanka,"Mana imata suyaspankus chay pachalla Amarur  Kapriraqa, Ñawinqupantin Wamanqa llaqtaman rispa chaypi  kikinpaqhina chay minataqa qillqachikusqa, chay raykuñataq  kay Piru mama suyupi pikunamantapas ancha apunña karqa."
Willakuykuna maytu - Chanka. Literatura - quechua chanka,Kay tarisqankum awya yallapi ancha mina ruraykunapi riqsisqa  hatunchasqa karqa.
Willakuykuna maytu - Chanka. Literatura - quechua chanka,"Kaywan  kuskataqmi Wankawillka llaqtapa  imapas sutinpas yuyayninqa  qillqakusqan karqa, ñawpataqa  Anqarapa patman Siqlla  sutillawan riqsisqa karqa."
Willakuykuna maytu - Chanka. Literatura - quechua chanka,Chay  colonia nisqapim Ispañapa  qullqi churananhina karqa chay  llimpita rantikuspankum achka  qullqita tarispanku kamachikuq  riyninkuman apachiqku.
Willakuykuna maytu - Chanka. Literatura - quechua chanka,Ichaqa chayqa Anqara suyupi  runakunapa puchukayninpaq  karqa.
Willakuykuna maytu - Chanka. Literatura - quechua chanka,"Minapi llamkasqay Waynallam mina  llamkapakuq rinaypaq  karqani, chaykamaqa  manataq ima tutayaq  machaykunallamanpas  yaykurqanichu, ichaqa  muchuy pachapi kaspa,  mana mikunaypaqpas  kaptin, llamkapakuyta maskarqani, chaypim llaqtapi  runa, mina llamkanankupaq runakunata maskachkarqa,  wasi punkun qichqanpim huk willakuq rapita laqarqusqa,  chaypim: – Llamkaqkunatam maskani, huktam perforista  nisqata, iskaytam perforista yanapaqkunata, chunkatam  lampawan llamkaqkunata, huktam kulluwan mina  harkachiqta– nisqa."
Willakuykuna maytu - Chanka. Literatura - quechua chanka,"Ñuqa mana haykapipas minapiqa  karqanichu, chakrallaypi urqun qasanpas purikuq karqani,  ichaqa yarqay rayku chay kamachikuqman yaykurquni:  – Rimakuykullayki tayta, llamkapakuytam munachkani,  ¿haykatataq llamkasqayta chaninchawankiman?"
Willakuykuna maytu - Chanka. Literatura - quechua chanka,"– nispay,  runaqa asinlla allimanta qawariwaspan: – ¿manaraqpas  llamkasqaykita qawachkanichu hinaspachu chanintaña  mañawanki?"
Willakuykuna maytu - Chanka. Literatura - quechua chanka,"Ima hina llamkasqaykimanhinam llamkasqaykipa  chaninta qusqayki, ichaqa qallarinaykipaq pichqa chunka  intillam kanqa, chaymantañam allin rurasqaykimanhina  aswan chaskisqaykiqa mirakunqa – nispan niwan, ñuqaqa  yuyaychakuni: – chakrallapipas yaqa kaytaqa chaskiymanmi,  ichaqa chakrapi manam llumpay llamkay tarikunchu –  sunqullaypi rimapakuni."
Willakuykuna maytu - Chanka. Literatura - quechua chanka,"Runaqa chayta qawaspanmi: – ama  llakichkaychu, minapiqa mikuytaqa allintam qarasunki, hinataq  llamkanayki pachatapas qusqayki, samana punchawkunapipas  aylluyki qawamunaykipaq kacharisqaykim, sichus mana llamkay  tukusqanpi tukunakama qipaspapas, chaymantaqa huk    chanintam qupusqayki, chaywanqa aswan huñuchatañam  qullqiykita qawanki – nispa kunawan."
Willakuykuna maytu - Chanka. Literatura - quechua chanka,"Ñuqaqa chay  nisqanwanqa allinchiki nispay sutiyta qillqachikuni, chay tukuyta:  – mincham minaman hukkunapiwan ripusun, kay wasipi chunka  suqtayuq pachapi tarikunayki, mana chayqa saqirqusqaykikum  – nispa niwan."
Willakuykuna maytu - Chanka. Literatura - quechua chanka,"Nisqan pachallapim huk wayqapi iskay  qatachantin suyarqani, hina pachallapitaq huk runakuna  chayarqamunku, wakin riqsisqay qarikuna kasqa, paykunata  qawarispay tumpa hawkaña tarikurqani."
Willakuykuna maytu - Chanka. Literatura - quechua chanka,"Yaqa punchaw puchukaytaqa umnibus nisqanman  qispispa, yupasqa tiyanallapi tiyachiwanku hinaspa minaman  riniku, achikyaytañam kampamintu nisqan wasikunaman  chayarqaniku."
Willakuykuna maytu - Chanka. Literatura - quechua chanka,"Chaypiqa  kamachikuqpa yanapaqnin suyaspan  huñupi niwarqaku, paymi: –Kaypim  samanaykichik wasiqa kanqa,  kawituqa kulchun nisqawanñam  kachkan, qatallamantaña chiripas  – nispa niwanku, musuqmanta  rimarispan: – paqarinmantam  llamkayqa qallarinqa, suqta  pachallapim mikuy wasiman  rinaykichik, chaypi mallaychakuspa, mina punkupi wasiman  rinkichik, chaypim lamparata qusunkichik, hinataq llamkana  pachaykichikta chaskinkichik, mina punkupi llamkanaykichik  pachawanña churakuspa yaykunkichik, chaypim sapakamapaq  punkuyuq patakuna pachaykichik churanaykichikpaq  kachkan, kapatasmi imam ruranaykichikta yachachisunkichik."
Willakuykuna maytu - Chanka. Literatura - quechua chanka,"Paqarinmanta samasqaykichik wasimantam llamkaypaq  pachasqaña rinaykichik, kunanqa mikuykamuspaykichik  samakuychik – nispan kunawarqaku."
Willakuykuna maytu - Chanka. Literatura - quechua chanka,"Chay minaqa tarikusqa  ancha chiri urqukunapa chawpinpi, hichpallañam riti urqunaqa  kachkasqa, chaypim kintuchayta urquykuspay paykunawan  riqsichikuqhina qayakurqani, tinkayta rurachkaptiymi anaq    pachapi quyllurcha llip niqta qawarquni hinaspam chay  haywarikusqay chaskisqa kasqanmanta kusikuni."
Willakuykuna maytu - Chanka. Literatura - quechua chanka,"Minaman yaykuptiymi runa kayniy mancharikuspan  sampayarqun, manaña intipa akchikuyninta qawaspa,  yanallaña tuquta qawaspa, kaskupa akchillanwanña purina  kasqanpi, qipaypi tutayaqwanpas mancharisqani, yaqa  chawpi punchawkama umaypas muyuwarqa, sunquypas chay  qillaypa asnayninta millakurqa, chaymantañam sinqaypas  yachakarquspan, manaña chay asnaytaqa musyarqañachu."
Willakuykuna maytu - Chanka. Literatura - quechua chanka,"Llamkaypaqmi kapatas ruranayta  minkawan: – Kay uqi rumikunam  qillay miniral nisqan, chaytam kay  chumpi rumikunamanta rakisun, kay  uqitan chay karruchaman churkuspa  wak chaqana punkukama apaspa  chayman tiksasun, kay allpayuq  rumikunata huqarispa, wak qipa  muyuypi hatun qaqa uchku kachkan, “desmonte” sutiyuq,  chay nisqanman chaqasun, icha sumaqllatam asuykusun  chayqa mana imapas harkanayuqmi kachkan hinaspam kay  llamkanaykichik kuchutaqa pampachata rurankichik– nispa  kamachiwanku."
Willakuykuna maytu - Chanka. Literatura - quechua chanka,"Kukachata akusparaqmi llamkayta hallarirqani,  kapatas kamachisqanta ruraspa karqaniku hinaptinmi  qunqaymanta wayra apaq “tubo” suquskuna waqtasqahina  uyarikun, llamkaq masiymi rumita hapiykuspanhina rikchaq  takayta kutichin hinaspam musuqmanta takayqa anchakuykun  tukunanpaqqa wañuysanhinaña takamurqa, uyarispam llamkaq  masiy: – llamkaq masinchikmi chikipi kachkan, ¡haku qawamusun!"
Willakuykuna maytu - Chanka. Literatura - quechua chanka,"–nispan kallpayta qallarin, siqanaman qispispan wicharikun,  ñuqapas qipanta qatini, chay kimsa siqanata qispispaykun  huk pata tuquman chayarquniku: – ¿maypitaq chayqa  kachkan?"
Willakuykuna maytu - Chanka. Literatura - quechua chanka,"Kay qichqan “nivel ” nisqapim… – nispan kallpan,    nisqanhinam iskay runakuna chutarayasqaku hinaspam: –¿imataq  karqusunkichik?"
Willakuykuna maytu - Chanka. Literatura - quechua chanka,"– nispan tapun, huknin runam yaqa wañuy  patanpiña: – mana llumpay wayra kasqanpim llamkarqaniku,  chaypiñataq puñusqa miyu samay “gas” kasqa, chaymi  yuyayniykutapas chinkarqachin, musyarquspam kay chiminiya  kasqanman anchukamurqaniku, ichaqa huk masiykuraqmi  chay ukupi kachkan, paymi “tubo” qillay suqusta takamurqa,  chaypim saqirqamurqaniku – nispan willawanku, chaymi llamkaq  masiy mina llamkaypiqa kusallaña yachayniyuq kasqa, paymi  wayrata kachaykamun, chay  gas nisqan waspirikunanpaq  hinaspam: – haku qawaq  ichapas kawsachkanman –  nispan, tubukunata waqtan,  chayqa mana kutichimunchu… huktawanmi kallpawan waqtan  hinasqapim hukchallata  kutichimun: – ¡chayqaya  kawsachkan!"
Willakuykuna maytu - Chanka. Literatura - quechua chanka,"– nispam kallpan, huk suqus rakinan kaqpi hinalla  wayrataqa kachaykun, wayraqa anchatam qaparikuspan  lluqsichkarqa, chaywanqa allintañam samaytapas atirqaniku,  karuchaman akchiykuptiykuqa chaypi huk runa tiyanpa yaqa  yuyaynin chinkasqaña kasqa, chaytam kallpaykuspayku  rikrankunamanta chay wayra lluqsimusqankama wantumuniku;  chay wayrata samaykusparaqmi runaqa ñawillantapas  kicharispan wayrata suquspan saman."
Willakuykuna maytu - Chanka. Literatura - quechua chanka,"Chaymantam huknin  llamkaq masinkunawan hukllawachirqaniku, chayman riptiykuqa  huk mita llamkaqkunapas chayarqusqakuña, ima hinam  wayrata kachaykuptiyku, paykunapa llamkananku makinakuna  manaña kuyuriptin, chaypi tubo waqtasqanta uyarispanku  wayra allichaqhinalla hamurqusqaku."
Willakuykuna maytu - Chanka. Literatura - quechua chanka,"Huk kaqnipam kapatas  kasqan rayku qayanayuq kasqa, paymi yanapakuyta mañakun:  –Kay nivel  nisqapim, kimsa runa Gas samasqankupi    wañunayachkanku, utqayman hampiy kamachiqta karruyuqta  apamuychik, yanapaqninkunapas sinkahinam kachkanku –  nispan qayakun."
Willakuykuna maytu - Chanka. Literatura - quechua chanka,"Pichqa tullminllamanta huk machu maqta  uruhina akchisapa karru qichqanta rikurirqamun, chaypin  hampi kamayuqkuna hamusqaku, paykunam “oxígeno”  nisqanta hinaspa “inyección” nisqatawan kimsanman churanku,  ñuqaykupas tumpa sinkahinaña sayachkarqaniku hinaspa  hampiqkunaqa huk wayrahina hampita samachiwanku, chay  hinapin iskay kimsa kutikama hachinyarquniku, chaywanqa chay  sinkapakuy chinkarqun, tumpa uma nanayllaña qiparqun."
Willakuykuna maytu - Chanka. Literatura - quechua chanka,"Chay  tukuytam kimsan qarikunataqa hampina wasimanña aparqaku,  wakinpas wayrata wichqaspanku llamkay tukuq ripurqaku,  ñuqaykupas hinalla qispinankunata llamkayniyku tukunaykupaq  uraykuniku."
Willakuykuna maytu - Chanka. Literatura - quechua chanka,"Llamkaq masiymi: – mana chayaptinchikqa…imaya  kanman karqa, wañunmankupas  karqa– nispan niwan, ñuqañataq:  – ¿Ima hinanpitaq maypi  kasqankutaqa yacharqanki?"
Willakuykuna maytu - Chanka. Literatura - quechua chanka,"–  tapukuni, payñataq: – Ñuqaqa  walla wasipim (cuartel) kamurqani,  chaypim yachachiwaqku  chayhina qayakuytaqa “morse”  nisqam, chaytaqa ima hinam  takasqanchikpin yachakun, sichus  qapariqta waqtanqa chayqa wichaypim, sichus huklla qapariq  wakin upalla, chayqa uraypim, chayqa rimayhinam, minapipas  chayta yachachiwanchikmi, ichaya wakillan yachayta haypan."
Willakuykuna maytu - Chanka. Literatura - quechua chanka,"Ñuqaqa yachachiwananpaq kunarqani, payqa: – allimantam  imatapas rurasun– nispan niwan."
Willakuykuna maytu - Chanka. Literatura - quechua chanka,"Chaymantaqa imatapas  yuyaywan ruraspay, kunan machuña kaspay yuyarini…   Illarikuy Sallqapim ñuqaqa  paqarirqani, uywakunapa  chawpin qayllapim mamay  wachallawasqa, chaymi  uywakunapa kuyasqan,  wayrapa sukasqanwan  yachachisqa kani, kuraq  pukllanaykuna rumikunam  karqa, qatikachanay  uywakunaqa karyawan,  sukulluway, kallpachinay  wistukunaqa tutayaqpi kaq kuchichakuna karqa, awqachinay  uywapas chakrapi wasichakuq apasankakunam karqa."
Willakuykuna maytu - Chanka. Literatura - quechua chanka,Chaytaqchiki “llamapa chankanpi misa uyariq” niwaqku.
Willakuykuna maytu - Chanka. Literatura - quechua chanka,"Arí  llamapa qipallanpi achikyaqpas, tutayaqpas karqaniku, qipa  wiñay wawqiymi Amaru sutiyuq karqa, ñuqapa sutiytaq Chaski  karqa."
Willakuykuna maytu - Chanka. Literatura - quechua chanka,"Mamallaykuwanmi ñuqaykuqa wiñarqaniku, chay rayku  maqtayanaykukama mana hatusmanta lluqsirqanikuchu, manam  allillaqa yachay wasimanpas yaykurqanikuchu."
Willakuykuna maytu - Chanka. Literatura - quechua chanka,"Mamaykum llapa  ima ruraykunata yaychaykachiwarqaku; llamakuna uywayta,  qatiyta, hampiyta, millwan rutuyta, nakayta."
Willakuykuna maytu - Chanka. Literatura - quechua chanka,"Huk uywakunapas  karqam ichaqa ñuqaqa llamapa uriwan kaspa, paykuna anchata  kuyawaspanku qatiwaqku."
Willakuykuna maytu - Chanka. Literatura - quechua chanka,"Pacha risqanmanqa, mamaykuqa  illarikuy ruranaykupaq kunawarqaku: – Warmakuna qamkunaqa  ñam waynakunaña, allin kallpayuqñam kachkankichik,  chaymi kimsan huñu llamawan qichwaman sara qipipakuq  risun, kunanmi ñuqawan kuska risunchik, huk pachakunaqa  qamkunallañam rinkichik – nispan niwanku."
Willakuykuna maytu - Chanka. Literatura - quechua chanka,"Ñuqaykuqa manam  haykapipas wasiykumantaqa karuncharqanikuchu, manataq  huk runakunawanpas llumpaytaqa rimanakuqchu karqaniku,  chaymi tumpata manchariq karqaniku: – Mamay ¿maymantaq    risun?, ¿karupichu chay tarikun?"
Willakuykuna maytu - Chanka. Literatura - quechua chanka,"Mamayqa: – aswan kay ushata nakaysiwanchik, aycha qipikusqa  rinanchikpaq, chitqallatam aparikusun, purispañam may karu  kasqantapas yachankichik – nispan yanapanaykupaq niwanku."
Willakuykuna maytu - Chanka. Literatura - quechua chanka,"Ñam achikyay pachaña, waychawpas waqarqamunñam: –  Warmakuna hatariychik, waskakunata wayqakunatawan hatun  llamapi churkuychik, intim hayparquwaspanchik, purinanchikta  harkawasun, yarqaypas, yakunayaypas chayllañam intuwasun,  chirillapi kaymanta karunchakusun – nispan utqawanku."
Willakuykuna maytu - Chanka. Literatura - quechua chanka,"Ñuqaykuqa apanaykutaqa chisimantaraqmi churasqallataña  uywarqaniku, chaytam llamakunaman churkuspa allin  watasqata qipichiniku hinaspa ñanman qarquspa kimsaman  mitanakuspa llamataqa qatiniku, ñawpapim mamay  chunka iskayniyuq llamawan, qatiqninpi sullkay hina chunka  iskayniyuqwantaq, qipanta ñuqa chunka pichqan llamata  qatirqani: – ¡llama, haku, haku, ama qipaychu – nispam siqulluta  tuqyachispa llamakunataqa qichwaman  qatiniku, chawpi punchawtaqa  Lirkay llaqtaman chayaspayku chaka  chimpan uraypiña kuchuman haykuspa  mikunaykupaq samaykuniku."
Willakuykuna maytu - Chanka. Literatura - quechua chanka,Chayqa  ichinaykupa patanllanraqmi karqa.
Willakuykuna maytu - Chanka. Literatura - quechua chanka,"Mikuy tukurquspam musuqmanta  llamakunata kallpachiniku, mamaymi: –Warmakuna  wayqullantam risun Urutu pampapim samaykusun, chaypiqa  riqsisqay runam kachkan, kanchankunapiqa allinmi qachupas  wiñan – nispan willawanku."
Willakuykuna maytu - Chanka. Literatura - quechua chanka,"Ñuqaykuqa qatiylla qatikuniku,  chayhinam Urutu qichwamanqa chayarquniku, nisqanhina huk  runa kasqa, qawarquwaspanku: –Mama Martina, ¿qamchu  kanki?, ¿icha pantarqunichu?"
Willakuykuna maytu - Chanka. Literatura - quechua chanka,"– nispan, mamayqa tumpata  pinqapakuspan:  – arí ñuqam kani tayta, riqsinakusqanchik  hawam anchuykamuni kaypi samaykachiwanaykipaq –    nispan nin, runaqa: – allin hamusqa kaychik, ¿paykunaqa  wawaykikunachu?– nispan tapun, hinaspa: – arí wawaykunam  iskayninku – nispan kutichin, chaymantaqa: –yaykukamuychik,  ñuqapas sapallaymi kaypi kani,  puñuykunaypaqmi aschalla mikuyta  yanukurqani, kunan qamkunapaq  huktaña churasun – nispan mamaytaqa  yanukunan wasinman pusaykun,  chaypi rimanakuspanku kachkarqaku;  ñuqaykuñataq llamaykuta kanchaman  chikuspayku, qipisqankunatapas uraykachiniku hinaspa,  chuqllu yanukusqanta mikuspaña huk wasi niwasqankuman  puñuq sullkaywan riniku."
Willakuykuna maytu - Chanka. Literatura - quechua chanka,"Hukmanyasqam ñuqayku mamayta  sapallanta huk wasipi churasqan rayku tiyaniku, ichaqa  pisipasqa kaspayku, chay pachalla wañuqpaq mana imatapas  musyakuspa puñurqusqaniku."
Willakuykuna maytu - Chanka. Literatura - quechua chanka,"Achikyananpaqqa mamayqa  rikchan rikchaylla, yanukuq hatarisqaña, runaqa kuskalla,  miski simillawanña rimapayaspan tiyachkasqa, mamay  qawarquwaspanku pinqay uyayuq – ¿warmakuna allinchu  puñurqunkichik?"
Willakuykuna maytu - Chanka. Literatura - quechua chanka,"–niwanku, ñuqaykuqa: – arí mamay – nispa  kutichiniku, chayta uyarispam, mana imapas rikusqaykuta  yachaspan – hawkaña tiyarqa, icha ñuqaykum sunqunpi  runawan rimanakusqanta unancharqaniku, ichaqa sapan  warmi kasqan hawa manam imatapas ninikuchu."
Willakuykuna maytu - Chanka. Literatura - quechua chanka,"Llamakunapi  apasqaykuta musuqmanta churkuniku, mallaychaykuspaqa  Aqupampamanña hukwaniku, mamayqa: – hukkamaña tayta  Martin – nispan makinta haywarin, payñataq kuyaykuspan:  – imaraq kanman ñuqawan qipakunaykipaq – nispan nin,  mamayqa: –chayqa manam kanmanchu, iskay wawayuqmi  kani, ichaqa hina hamuspaymi watukamusqayki, kuyaq masiy  kasqayki rayku tayta – nispan puka uyayuqña karunchakun."
Willakuykuna maytu - Chanka. Literatura - quechua chanka,"Aqupampaman yaqa chawpi punchaw tukuyllata  chayarqaniku, chaypim mamay huk hatun wasiman apawanku,  chay wasiqa kasqa iskay kimsa kanchayuq, chay kanchakunapa  muyuriqnipim chulla pirqayuq qatasqa wasikuna, chaypim  kuchupi samakuniku, hichpallanmanmi chay hatun wasiyuq  chayarqamun hinaspan: – ¡Martina!"
Willakuykuna maytu - Chanka. Literatura - quechua chanka,"– nispan mamaytaqa  riqsirqun, –¿hayka watamantañataq rikurirqamunki?"
Willakuykuna maytu - Chanka. Literatura - quechua chanka,"– nispan tapupayan, mamayqa: – wañukunñam  payqa mamay – nispan kutichin, aswan huktawan: – kunanqa  iskay wawaykunawanmi  sara astapakuq  hamurqani, chayhina  kay kuchuchaykitachiki  ripunaykama manuykuwanki  – nispan, Mamakuqa: – Martinacha, wawayhinam  kanki, mana rikurisqaykipi  anchata llakikurqani,  ichaqa kayqaya  kunan kutirqapamuwanki– nispanmi kuyaykun hinaspa:  –¿imallatataq apamuwarqanki?"
Willakuykuna maytu - Chanka. Literatura - quechua chanka,"– nispan tapun, mamayqa:  – Amaru, chay chitqan aychata mamanchikman quykuy,  payqa paya mamaykim, marqariqniymi, paymi kurawan  ulyuchiwarqa – nispan willawan, chaymi ñuqapas: – mamallay  yupaychakuykikum ñuqaykum wawankuna kaniku – nispay  aychataqa qayllanman churarqamuni, chaskiykuwaspanmi,  hatun wasinman ripun; ñuqaykuñataq away wayqakunawan  mastakuspayku puñunaykupaq kachkarqaniku."
Willakuykuna maytu - Chanka. Literatura - quechua chanka,Tutaña kaptin  mamaypa marqariqninpa yanapaqnin tawa qatakunata  quwarqaku: – kaywansi qatakunkichik – nispan.
Willakuykuna maytu - Chanka. Literatura - quechua chanka,"Paqarinninmanqa, qaspiy qaspiyllatam huk runa  chayarqamuwanku: – uku wayquman risun saraymi chaypi    suyachkan– nispan, mamayqa: – chunka wayqa iskaypaq – nin,  runaqa: – chayqa llumpaymi mama, aswanchiki karuwanpas  astarqachimuyman, chunka iskayniyuqmanta huk qampaq kanqa  kimsan muyuqmanta huk yapayuq– nispan niwanku, mamayqa:  –hinachiki kanqa tayta, ¿maypitaq chakraykiqa tarikun?, runaqa:  – Inka kuchu qichqallanmi, huk pacha puriyllapim kachkan,  yaqach tawa kutillatapas astamunkichikman, mamayqa: –  uraykuyqa manam sasachu tayta, qipiwan qispimuyninmi sasaqa,  kimsallapaqchiki kachkaniku, sichus ancha killa kaptinqa tutapipas  huktawanchiki astamuymanku, chawpi punchawtaqa llamakuna  samachinaykum – nispan nin, kunakuq  runaqa: –  Chakrapiqa quqawmi  suyasunkichik, ama chaymantaqa  llakichkaychikchu – nispan rimanakuyta  tukurqunku."
Willakuykuna maytu - Chanka. Literatura - quechua chanka,"Nisqanhinam pacha puriyllapi  chakraqa kasqa ichaqa, ñanqa  ancha waqta wichayta uraykusqa, chayarquspaykum chakrapi  llamakunata away wayqakunapi sara tupunaykukama  wataniku, chay tukunakamaqa llamakunapas allintam  qachukunata mikuykunku, churkusqañataq, llamakunaqa  kallpaylla wicharimunku, minkakuqpa wasinman chayaspa,  tawa chunka llamamantaqa pichqa wayqa saram ñuqaykupaq  qiparqa, chaytaqa samanayku kuchuman hatun wayqapi  huñurquniku hinaspa kutiniku, musuqmantam chayhinallata  sarataqa astamuniku, tutaykamunankamaqa tawa kutita  qipirqamuniku, chayhinataq saraykupas iskay chunka wayqaña  rikurirqun."
Willakuykuna maytu - Chanka. Literatura - quechua chanka,"Mamayqa qipan punchawtaqa niwanku qamkunallañam  astaq rinkichik, tupullantam llamaman churkunkichik aswan  churasqaqa manam allinchu kanman."
Willakuykuna maytu - Chanka. Literatura - quechua chanka,"Iskay punchawpim  chay hatun chakramanta sarankuta astapurqaniku hinaspa    llamaykutaqa huk punchaw samachiniku, chaykama mamayqa  sarakunata, iskuyta qallarin, chaytañataq lliklla qatakunapi  masarquspan chakichin."
Willakuykuna maytu - Chanka. Literatura - quechua chanka,"Minchanpaq runa kunakuwanku,  ichaqa aswan karumanta kasqa, chayta mamay riqsisqa,  chaymi chunka llamamanta iskay wayqapaq karqaniku, chay  nisqanhinam sarata tutayanankama kimsa kutita rispayku  astamurqaniku, chay hinam llamkana karqa, chayta kuti  tikraspam, yaqa killata hayparqaniku."
Willakuykuna maytu - Chanka. Literatura - quechua chanka,"Chakichisqayku saratam  kutachiq aparqaniku, hina akupiña apanaykupaq, chaynasqa  mana sara llumpay llasawanankupaq, wakintaqa quruntantinta  hinataq aslla qarway sarakunata kaspantinta haywarikuypaq  aparqaniku."
Willakuykuna maytu - Chanka. Literatura - quechua chanka,"Chay hinam killa tukuytaqa mamay tapuwanku: –  warmakuna, ¿maynintataq ripuyta munankichik?, ¿urantachu  icha hawantachu?"
Willakuykuna maytu - Chanka. Literatura - quechua chanka,"– nispa nirqaniku, chayqa mana Martinchawan  tinkunan rayku, mamayqa ukullanpi musyasqaykuta  yachakuspan tumpata pukayaspan: – allinchiki – nirqa."
Willakuykuna maytu - Chanka. Literatura - quechua chanka,"Paqarinninmanqa kusisqa llaqtaykuman kutirqaniku…    Qiswa chakakuna simpaymanta  Kunqalla (Congalla) llaqtam  Anqara suyupa patman, qipa  wiñaymantaraqmi tawan ayllupi  rakinakun, chay ayllukunam ima  llamkaypaqpas riqsisqalla, manam  kayqa allpa suyuchakuychu,  aswanqa runakunam  paqarimusqankumanta ima ayllu  kasqankuta yachankuña."
Willakuykuna maytu - Chanka. Literatura - quechua chanka,"Chay  ayllukunam Chanka ayllu, Anqara  ayllu, Maqtu ayllu, Waras ayllu."
Willakuykuna maytu - Chanka. Literatura - quechua chanka,"Hinam Kunqalla llaqtapas iskayman rakisqam kachkan, hanay  kaqpim Anqara– Chanka, uray kaqpiñataq Mitmaqkuna  (Kunchuku–Waras), kay rakinakuyqa Kunqalla uray qichwanpim,  aswan patmanku hanan sallqapi tiyaq ayllukuna, chaypas  tawapitaq rakisqa kanku."
Willakuykuna maytu - Chanka. Literatura - quechua chanka,"Hunkinmi Wanachin Ayllu, Rupas  Ayllu, Qirkan Aayllu, Hanan Waylla Ayllu."
Willakuykuna maytu - Chanka. Literatura - quechua chanka,"Llamkaypiqa lliwmi    kamachikuqpa  nisqanta ruranku,  mitanakuypi imapas  kasqanta qispichinku  yanapakuspa ruranku."
Willakuykuna maytu - Chanka. Literatura - quechua chanka,Chiraw hallariytas  hatun kamachikuq  wakin sullkan  kamachikuqkunata  huñuykuspan:  – Taytakuna  ¿manachu chakanchikta qawarqankichik?
Willakuykuna maytu - Chanka. Literatura - quechua chanka,"chayqa lliwña  paskakamuchkan, ¡yanqataq pitapas manuyakurquchwan!,  ñam chay chakaqa yaqa chunka watayuqña, aswan  musuqtañam simpakuchwan – nispan tukuykun, uyariqkunaqa  chaymantas rimanakunku, chaqwata rimaptinku, manas  allintaqa uyarikuytapas atisqakuchu, chaysi kuraq tayta  kamachikuq: –  ¡upallaychik taytakuna!, siqilla rimanakusun mana  chayqa manam maymanpas chayachwanchu, aswan hanan  ayllukunata willarqamusun, paykunawan kuska, ñawpapihina  llallinakuypi imapas kamachikuyta wayralla rurananchikpaq  – nispan rimanakuyta siqinchan."
Willakuykuna maytu - Chanka. Literatura - quechua chanka,"Wakin runakunaqa makita  uqarispañas rimanankupaq mañakusqaku: – Tayta kamachikuq  ñuqayku Anastuwan hanay ayllukunaman rispa, hamunankupaq  kunarqamusaqku, chaypiña kuska imatapas sumaq ruraypaq  rimanakusun – nin; hukkaqninñataq: – ñuqaykupas Alichantin  qichwa uray ayllukunata kay rimasqanchikta willarqamusaqku,  chayna nisqanchik punchaw kaypi tarikunankupaq – nispa  nirqaku; chaymi kamachikuqpas: – ñuqaykupas chay imapas  llamkaypaq kaqkunata rantipakamuchkasaqku hinaspa  upitu aqallatapas miskiykachisaqkuña– nispan kacharparin."
Willakuykuna maytu - Chanka. Literatura - quechua chanka,Chay hinas rimanakuy tukuyta nisqankuman sapakama    ripusqaku.
Willakuykuna maytu - Chanka. Literatura - quechua chanka,"Sallqa suyuman rispas hatun urqu muqumanta  huknin kamachikuq waqranta waqaykachin, chaysi chayta  uyarispa muyuriqninpi kaq ayllukunaqa uyarisqaku: –Hanan ayllu  kamachikuqkuna  uray kamachiy  wasimanmi qayasqa  kachkankichik,  chaypim qiswa  chaka simpaymanta  rimanakusun,  qawasqaykichik  hinam chakaqa  wichiykamuchkanña!,  ¡ama hina kaspa  uyariqkuna chay willakuyta, ichapas kamachikuq illakusqa  kaptinqa chayaykachinkichik!"
Willakuykuna maytu - Chanka. Literatura - quechua chanka,"–nispan qayakuyta tukurqunku  hinaspam Lirkay Qasa muqupipas waqrata waqachispanku,  runakunapa uyariyninta rikchachinku, – ¡Kay hanay ayllu  kamachikuqkuna, uraypi kaq kamachikuqmi, mincha  punchawpaq qayakamuchkan, chaypin qiswa chaka  sinpaymanta rimanakusun, chaypitaqmi ima hinam ñawpapi  ima rurakusqanta churanakusunchik!, ¡hinataq uyariqkuna sichus  kamachikuq illakuypi kaptin chayta willaykapuwankichik!"
Willakuykuna maytu - Chanka. Literatura - quechua chanka,"Uray ayllukuna  willaqkunapas chayhinata  rurasqaku, punchaw  rakisqapaq kamachikuqta  kunasqaku."
Willakuykuna maytu - Chanka. Literatura - quechua chanka,"Mincha  punchaw chayarquyta,  huñunakuy wasipi tawan  machu pukarukuna    misata umachachkasqa, alliqninpi uray kamachikuqkuna,  ichuqninpiñataq hanay ayllu kamachiqninkunas siqillapi  tiyasqaku, chimpankupiñataq  kamachikuqkunapa warminkuna,  paykunapas siqillapitaq tiyasqaku."
Willakuykuna maytu - Chanka. Literatura - quechua chanka,"Lliwña chayamusqankupi  Pachakamaqpa sutinpi, misata  tinkaykuspa, allin sunquta watukuspa,  huñunakuy qallarisqa."
Willakuykuna maytu - Chanka. Literatura - quechua chanka,"Pukarukunam  llapan ima rurana kasqanta umallapi  hatallinku, tawankum yuyaqkuna,  tawan inti qawariqninpi misayuqkuna  kanku, chaymi kamachikuqkunata  ima ruraytapas yachachinku."
Willakuykuna maytu - Chanka. Literatura - quechua chanka,"Paykuna willakuyta tukurquptinkus, umachaq kamachikuq: –  taytakuna qawasqaykichikhinam Urupampa Mayu hawanpi  kaq chakanchik llumpaytaña mawkayarqun, chaymi mallki  waskankunapas tipirquypaqña kachkanku, rikrankunapi  waskakunapas lliwña chinkarqunku, chay hinapi manaña  Aqupampaman chinpanapaq allinñachu, yanqam pipas  chayninta atipakusqanpi wichiykurqunman, ayllunchikkunam  chaypiqa chikipihina tarikunku – nispan qallarisqa, chaypis  hanay ayllukunapi umachaq kamachikuq: – hanay ayllukunapa  sutinpi llapaykichikta rimakuykullaykichik, arí kaytaqa ñam  willakurqaniña imaynam alma Kusi asnuntin wichiykusqanmanta  pacha, kunanqa allinpaqchiki kay huñunakuy kachkan,  musuqmantaña chakanchiktaqa tiqsikusun – nispan tukun."
Willakuykuna maytu - Chanka. Literatura - quechua chanka,"Uray ayllukuna kamachikuqpas: – taytakuna, llapaykichikta  napaykamuykichik, arí ñuqaykupas ñam rimanakunikuña,  chakataqa musuqmantañam awakusunchik, aswan kaypiqa  imam apamunanchiktaña mitanakusun, hinaspapas  chimpan Inka Kuchu ayllupas chaypaqqa mikuytas iskay  punchawpaq ruranqaku, hichpan Allpas ayllupas sacha    qirukunata qumunqaku,  ninakusqanchik punchawpaq  chayachimunqaku– nispan  willakuntaq."
Willakuykuna maytu - Chanka. Literatura - quechua chanka,Kunqallapi  kamachikuqsi: – ¡may hina  allimi kuyasqaykuna allin sunqu  kayqa!
Willakuykuna maytu - Chanka. Literatura - quechua chanka,"¡chayqaya llapan  ayllunchikkuna makinkuta  churachkanku, ima hinam  ñawpapi karqa, chayhinaqa imam apamunapaqña  minkanakusun!"
Willakuykuna maytu - Chanka. Literatura - quechua chanka,"Chaypis Pukaruqa: – tawapim kaytaqa  rakinanchik, hanan ayllukunam qiswa ichuta apamunqaku  hinaspa qiñwa mallkipa siqi tullunkunata, uraypi kaq ayllukuna  chaka sayachina kullukunata hinaspa qaqapi watana  pukullukunata aspinqa; hukninñataq paqpa waskakunata  ruranqa, wakintaqa chimpa ayllukunapas yanapakuyninta  chayaykachimunqa, kaytaqa llallinakuytahinam llamkasun  – nispan nisqa."
Willakuykuna maytu - Chanka. Literatura - quechua chanka,Chay tukusqanpis: – ¿ima pachapaqmi kaytaqa nichkanchik?
Willakuykuna maytu - Chanka. Literatura - quechua chanka,"–nispan huk kaqnin kamachikuq tapukusqa, hinaspam: – huk  killamantachiki hallarisun chaykamaqa apamunanchiktam  allichakunanchik – nispan kamachikuq tukuykamusqa."
Willakuykuna maytu - Chanka. Literatura - quechua chanka,"Huñunakuy tukuytaqa sapakama ayllunkunaman kutispanku,  llapan ayllunkuwan nisqankuna allichakamunku."
Willakuykuna maytu - Chanka. Literatura - quechua chanka,"Iskay  hanan ayllukunas ichuta rutumuspa qiswa ruranankupaq  kasqaku, paykunas Chawpikalla urquta rispanku, qiswa ichuta  rutumusqaku, chayta harawikusparaq mayu qucha patanman  chayachimunku, chaypi yakupi nuyuchispanku qiswa waskakuna  tuykunankupaq, chayqa kasqa llapan ayllupi kaqkunapa  ruranansi, uñay hatunsi chaytaqa mitanakuspa rurasqaku."
Willakuykuna maytu - Chanka. Literatura - quechua chanka,"Hinataq iskay hanay ayllukunaqa qiñwa mallkipa llañun, siqi,  suni kaspinkunata pallamunankupaq kunanakusqaku, chayta    pachapa manukuynin qusqanwan, achkata pallamusqaku;  chayqa  chakapa rikrankuna, patankuna, pampan  qiswa  kawchukuna ruranapaq,  pallasqata  llantullapi parquspa killapi  suyachisqakuña."
Willakuykuna maytu - Chanka. Literatura - quechua chanka,"Uraypi kaq ayllukunapas manas qipakunchu,  iskay ayllukunam yunkayuq chaypi anchatam paqpakuna  wiñan, chaymantam qaytuta hurqumunku; paqpakunata  rutuspam quchapi, mayupipas yaqa ismunankama  nuyuchinku chaymanta waqtaspanku mikuyninta taspinku,  chaypim qaytullanña qipakun, chayta tinkispam kawpuspa  waskakunata simpanku, chaypiqa uñantin hatunkunam  yanapakunku."
Willakuykuna maytu - Chanka. Literatura - quechua chanka,"Hinaspaqa iskay qatiq ayllukuna mawka  chaka paskananku karqa, hukninkas chaka karkaqninkunata  kuchusqaku, chayña chakaqa mayuman siqaykun, uraypiñataq  waskawan patanman mana mayu qachachakunanpaq  astamunku hinaspam chaka harkanan pukullukunata kikin  qaqa qawakunankama aspipayanku, chaymanmi kullukunata  punchaw nisqankupi sayachinqaku, hinas chimpa Aqupampapi    kaq Inka Kuchu ayllukunapas   churakusqanku yanapakuyninkuta  sachakunapa mallkinkunapa chaka  pampan sayay kulluchakunata  allichasqaku, hinaspataq Allpasmanta  raku kulluyuq sachakunata kirmawan  hichpallamanña aparqamusqaku."
Willakuykuna maytu - Chanka. Literatura - quechua chanka,"Nisqanku punchaw chayarqamuptinmi llapan Kunqallapi  ayllu tiyaqkuna raymipi hina chaka pampapi tarinakunku,  sapakamam ayllukuna harawikuspanku chayamunku, tawan  suyumanta hinaraq, llapan minkakusqanta chayachimuspa."
Willakuykuna maytu - Chanka. Literatura - quechua chanka,"Hallarinankupaqmi llaqtapi kaq misayuq, mayuman  chaka  harkaq qaqakunaman haywarikun, chay allin chaskisqa  kaptinña llamkayta qallarinku; sapakamataqmi pachaman  kintukunku, tinkanku iñisqankumanhina pukupankupas, chaka  sayachiqkunam raku kullukunata sayachispanku qaqayta  panparqunku, qipanpi kaq watana kullukunatapas qaqa  uchkusqankupi harkachinku, chayqa tawam kanku sapakama  rurayniyuq, chaykamaqa qiñwa mallkikunata pampapi  tuykunku; kay rurayqa hatun kallpapaqmi chaymi chaywanqa  tawan ayllukunaña sapakama  mayu chimpanan sayayninta  qiñwapa tullunkunata simpanku muyuspa muyuspa chaytaqa  rurasqaku."
Willakuykuna maytu - Chanka. Literatura - quechua chanka,"Chay tukurquspaqa chay raku raku waskakunatam,  llañu waskakunawan mayu hawanta chimpachinku,  chayñataq watana kullukunapi hapichispa tiquspa watanku,  ñawpaqtam pampankunata tinkispa churanku, chaymantaq  rikrankunata chakanku, chay pichqan waskata tiquspañam,  pampan awayta ruranku, risqanmanhinañataq qichqankupi  rikran waskata pampa patan wasakunatawan qiswakunawan  awanku, chayqa puriqkuna chaka kuyuriptin mana  wichiykunankupaqmi."
Willakuykuna maytu - Chanka. Literatura - quechua chanka,Llapa ima apasqankum yaqa ima  kamaslla.
Willakuykuna maytu - Chanka. Literatura - quechua chanka,Chaka simpay tukuytaqa chimpachiy qachwataraq  ruranku takispanku raymichakunku.
Willakuykuna maytu - Chanka. Literatura - quechua chanka,"Willka llaqtapi sipinakuypi ayllu runapa kutichiynin Chilimanta hamuq runakunawan awqanakuptinchiksi,  Limamanta achka wallakuna hamusqaku, paykunas yaqa  tawa waranqa runa kasqaku, anti suyupiñataq tayta  Kasiriswan aslla ayllu runakuna,  kamachiyninpi purispa, Piru mama  suyuta awqanakuypi nanachikusqaku."
Willakuykuna maytu - Chanka. Literatura - quechua chanka,"Chay pachallas urqunapi ritipas,  chilinupa kawallukunapa purisqanwan  llikikusqaku, mayta chayta  chayaspankus llapan runa tarisqankuta  sipiqku."
Willakuykuna maytu - Chanka. Literatura - quechua chanka,"Hatus wasikuna suwasqa, tiyaq runankunapas maqasqa  kamisqa hinaspa wañuchisqa kasqaku."
Willakuykuna maytu - Chanka. Literatura - quechua chanka,Chayhinam kawra  michiq aya takipa waqasqanpihina qunqaymanta: – ¡panran!
Willakuykuna maytu - Chanka. Literatura - quechua chanka,"– nispan tuqyarqamuq chaywan wañuyta apamuqku,  chilinukunam chaytaqa rurasqaku."
Willakuykuna maytu - Chanka. Literatura - quechua chanka,"Kayqa mana imapas  qukuq, mana sunquyuq, sipiylla sipiq, yawar mayuta saqispan  mana huchayuqkunata wañuchispan puriqku, chayqa ayllu  runakunapa sunqunpi piñakuyta, wañuy tarinankukama  rikcharichiq."
Willakuykuna maytu - Chanka. Literatura - quechua chanka,"Willkaqa huk qatinakuq qasakunapa sikinpi tiyaqmi,  chayqa urqukunapa muyurisqan, ayllu runankunaqa uywa  michiylla rurayniyuq, mana hukkunataqa ruraqkuchu."
Willakuykuna maytu - Chanka. Literatura - quechua chanka,"Chay  llaqtachaqa Wankawillkapa patmanmi, chayqa kimsa chunka  waranqa taktipa karunchasqanpim tarikun."
Willakuykuna maytu - Chanka. Literatura - quechua chanka,"Chay pachaqa  manam awqanakuypa waqran waqasqanpas chayasqachu,  manam qinankupa takiynintaqa pisichirqachu."
Willakuykuna maytu - Chanka. Literatura - quechua chanka,"Kawsakuynin,  kusikuyninpas uwankunallapi, ayllullanpi churasqam karqa."
Willakuykuna maytu - Chanka. Literatura - quechua chanka,"Chilimanta awqa wallankunas Wankawillkaman  chayarqamusqaku, chaytas pirwanukuna suyachkasqaku,  ichaqa mana allinta unanchakuspanku Willkanta asukusqaku,  chayman chayaspankus lliwta kañarqurqaku, hinaspa iskay    chunka waranqa uywakunata aparikusqaku."
Willakuykuna maytu - Chanka. Literatura - quechua chanka,"Willka llaqtapi  wañuy kasqanqa ancha manchakuypaqsi kasqa, manas  chaypi tiyaqkunaqa imatapas musyasqakuchu,  qunqaymantas  urqukunamanta millay runakuna uraykamun, hatun  kuchunakunawan runakunata wañuchisqaku, wakinkunaqa  urqukunaman ayqinanpaqsi kasqaku, chaykunataqa bala  tuqyaqkunawansi karumantapas wañurqachisqaku."
Willakuykuna maytu - Chanka. Literatura - quechua chanka,"Wakin  qipakuqkunaqa nina hawanpis  wañullasqaku, mana  llakipayakuyninkuta tarispanku."
Willakuykuna maytu - Chanka. Literatura - quechua chanka,"Chaypis machu payakuna, warmachakuna, warmikunapas,  mana amachakuyta atispanku mana allinkunatapas  chaskisqaku, chilinukunaqa asikuspankus Willka llaqtataqa  ruparqachisqaku."
Willakuykuna maytu - Chanka. Literatura - quechua chanka,"Willka llaqta hichpallanpis huk uña hatus  kasqa, chaypim Pedro sutiyuq wayna maman ñawsawan,  chunka tawayuq watanpi paninwan kuska chaykunata  qawasqaku."
Willakuykuna maytu - Chanka. Literatura - quechua chanka,"Kasqankumantas mana ima rurayta atispan,  ima hinam pichqa pachak uywankunata apakusqankuta  qawasqaku."
Willakuykuna maytu - Chanka. Literatura - quechua chanka,"Paypa ayqikunanpaq pachaqa kasqas, ichaqa  mana mamanta saqirquyta atispan, chay hinallapi sayasqa,  paninpa mamanpawan wiqinkunata samachispan."
Willakuykuna maytu - Chanka. Literatura - quechua chanka,"Chay hina    kasqankupis iskay chilinukuna wasinkuman chayarqamun,  Piqrupa mamanpa paninpa qayllanpi sayaykuspan tapun: –  ¿imatam munankichik?"
Willakuykuna maytu - Chanka. Literatura - quechua chanka,"– nispan, paykunaqa asikuspankus:  – chay warmicha  quwanaykikutam  munaniku– nispanku  qacha ñawiwan  qawaspanku kasqaku."
Willakuykuna maytu - Chanka. Literatura - quechua chanka,"Piqrupa anchata  piñapakurquspan  kaspita hapiykuspan:  – ¡uywaykunata  aparquptiykichik mana  imatapas nirqaykichikchu, ichaqa paniytaqa manam hinallaqa  hapinkichikchu!, ¡wañusqa kaptiyñachiki chayqa kanman!–  nispan anyarqusqa."
Willakuykuna maytu - Chanka. Literatura - quechua chanka,"Chay chili wallaqa asikuspan, tuqyaq wañuchinanwan:  ¿manachu hinaspa paniykita quwanki?"
Willakuykuna maytu - Chanka. Literatura - quechua chanka,"– nispan tuqyarqachin,  hinaspa huk ¡ay!– niqta uyarikun, Piqrupa suchukusqas hinaspa  mamanta qawaykuptinqa yawarllawanña kachkasqa,  chaysi kaspiwan chilinuman kamaykun, ichaqa huk puriq  masinsi yanapaq yaykun, iskayninkumantaña, Piqrullataqa  tuksiparqusqaku, umapi waqatarquspañataq chayllapi  yuyay chinkasqa qipakusqa."
Willakuykuna maytu - Chanka. Literatura - quechua chanka,"Chay qipantas sipasllataqa  munasqakuta rurasqaku, chay tukuspañataq wañurqachispanku  wasinta kañaykuspanku  ripukusqaku."
Willakuykuna maytu - Chanka. Literatura - quechua chanka,"Isqun punchaw qapaq  sitwa killampim chilinukuna  Kunsipsyon  llaqtapi  pirwanukunawan  llallichikurqa, chaypim  mana llallichikuyta    munaspanku runata  wañuchispa wañuyta  maskarqaku,  ichaqa pirwanu  runakunam chay  walla wasinkuman  yaykuspanku  qayllamanta  wañuchirqaku,  kamachikuqninmi  kasqa huk waynalla runa, paymi isparanta hapispan usqullaña  ñawpaqta rirqa."
Willakuykuna maytu - Chanka. Literatura - quechua chanka,"Chay hinapim llapan chilinukunata wañuchiypi  richkarqaku hinaptinmi hukkaqninta riqsirquspan, kikin runa  kayninta churaspan: – ¡ama paytaqa wañuchiychikchu!"
Willakuykuna maytu - Chanka. Literatura - quechua chanka,– nispan  harkasqa hinaspa chay chilinu runawan qawachikuspan: –  ¿ñuqataqa riqsiwachkankichu?
Willakuykuna maytu - Chanka. Literatura - quechua chanka,"– nispan hukninqa umallanwan  –manam nin – ñuqam kani chay masiykiwan uywankunata  suwaspayki, mamanta wañuchirqanki hinaspa panintapas  hapirquspaykichik wañuchisqaykichik, wañusqa kasqanta  iñispa saqirqusqaykichik, chaymanta pacham maskarqaykichik,  kayqaya tarirquyki, ¿maypitaq kuskachaq masiykiqa kachkan?"
Willakuykuna maytu - Chanka. Literatura - quechua chanka,"– chilinuqa manchakuymanta pitukuspan pampachananta  mañakun hinaspapas qunqaymanta sayarispan amachakuspan  waynataqa yaqalla sipirqun, ichaqa payqa allintañam  awqanakuyta yachasqa, chay rayku hukkaqninpi sunqunpi  kuchunawan tiparqun chaywan wañurqachin, hinaspan: –  ¡kayqaya aylluykunapa yawarninmanta chaninchakuniña!,  ¡kunanqa wañunaykamam chilinukunata awqakusaq – nispan  qipasqa."
Willakuykuna maytu - Chanka. Literatura - quechua chanka,"Chaymi Piqruqa Sikaya nisqanpi, huk awqanakuypi  wañukullasqa, llaqtan rayku, mama suyun rayku, llapan runa  masin rayku kawsaynintapas quykuspan."
Willakuykuna maytu - Chanka. Literatura - quechua chanka,"Kawsay uywaymanta willakuy Kawsay uywaymanta willakuy  Taqa Sarapa llakisqan Wanchuy ayllupim iskay irqi  warmakuna sara iskuypi pukllastin  rimanakuchkasqaku, sara uyway  yachasqankuta tapunakuspa  llallinakusqaku, piñanakuspankus: –  ¡ñuqaqa chaytaqa aswanmi yachani!"
Willakuykuna maytu - Chanka. Literatura - quechua chanka,"Hukninpas: – ¿hinaspaqa iman raykutaq qampa  saraykiqa chusu chusulla qispimurqa?, ¿chaychu qampaq kusa  sara uywasqayki kanman?"
Willakuykuna maytu - Chanka. Literatura - quechua chanka,"– nispan kutichisqa, chay hinallas  warmakuna manaña chay kaminakuyta tukuspanku, pampapi  pukllasqankutapas qunqaspa, yaqa sikunakuypiña kasqaku."
Willakuykuna maytu - Chanka. Literatura - quechua chanka,"Tumpa karumantas machu taytanku uyarispan qawamusqa,  paysi amachaq rayku asuykusqa hinaspan: – ¡warmakuna  ¿imamantataq kayhinataña kaminakuchkankichik?, !"
Willakuykuna maytu - Chanka. Literatura - quechua chanka,"Huknin warmaqa:  –manam tayta awqakunikuchu, ichaqa kay wawqiymi ¡Ñuqam  sara uywaytaqa allinta yachani, qanmantaqa nisqanpim, kay  hinata ruraniku!"
Willakuykuna maytu - Chanka. Literatura - quechua chanka,"– nispan nin; chaymi machuqa warmakunapa  sunqun tiyachinam rayku: – Kuyasqay warmakuna, sara  uywaypi wakintaqa ñam ayllu yachachiwanchikña, ichaqa  kanraq yachaykuna pakasqahina kasqan, ¡mama saram  kay hina kaptiykichik llakisqa kachkan!, chaymanta uyariyta  ¿munankichikchu?"
Willakuykuna maytu - Chanka. Literatura - quechua chanka,"Chaysi warmakunaqa: – anri tayta    willariwayku – nispanku muqun qayllanpi tiyakusqaku;, taytakuqa  allinta umanta aywirispanraqsi hallarinanpaq yuyaymanakun: –  Willkaykuna  mama saraqa pachakamaqpa unanchasqanmi,  ñawpa taytanchikpa kawsay uyway tarisqanmi karqa."
Willakuykuna maytu - Chanka. Literatura - quechua chanka,"Ñawpa  pachapis runaqa kawsay uywaypaq mana yuyayniyuqchu karqa,  maytapas mikuy maskaq rispanku, tarisqallanta mikuqku, chay  tukurquptinqa huk suyukunamanña hukwaqku."
Willakuykuna maytu - Chanka. Literatura - quechua chanka,"Chay hinapis chiki  pacha ancha parayuq kasqa, runakunaqa mikuy huñusqankuta  apaykuspankus machaypi waqaychakusqaku, tiyasqanku mana  llumpay qacha kananpaqsi pichakusqaku, machay hawaman  qupata wischusqaku, chay qupapis usuchisqanku rurukunapas  kasqa."
Willakuykuna maytu - Chanka. Literatura - quechua chanka,"Parakuna samaytas machaymanta lluqsimuspa,  qupa qutupi kawsaykuna ikllirqamusqanta rikusqaku."
Willakuykuna maytu - Chanka. Literatura - quechua chanka,"Chayta  qawaspankus imanmanta sara wiñaqta riqsisqaku, allin yachay  tarinankupaq kikinkuña sarapa rurunta panpasqaku, chaypas  ikllirqamusqa, chaymanta pacham runakuna kawsaykunata  uywayta yacharqaku."
Willakuykuna maytu - Chanka. Literatura - quechua chanka,Warmakunaqa: – ¿manachus chaykama  chakra rurayta yacharqaku tayta?
Willakuykuna maytu - Chanka. Literatura - quechua chanka,"– tapukun, machuchaqa:  – manam, sallqapi, sachapi kikillanmanta wiñasqanmanta  huqariqku, manam tarpuytaqa yacharqakuchu."
Willakuykuna maytu - Chanka. Literatura - quechua chanka,Chaymi kay  pachapi tarpuy yachasqanchik ichaqa mama pachapas kawsay  uywaytaqa yachachiwanchik.
Willakuykuna maytu - Chanka. Literatura - quechua chanka,"Hinas huk runa mana tarpuy  yachasqanta ñakaspan puñusqa,  musquyninpis huk sumaq warmi  rikurirqamusqa, paysi ima hinam  muhu akllana, tarpuspa llamkay  ruranamantapas yachachisqa:  – ama llakisqaqa kaychu  ñuqam mama sara uywaytaqa  yachachisqayki; muhu hurquypi umachanta wallpapaq, sikintaqa  kamchapaq, icha kutapaqpas, chawpinmantam muhupaq  sumaqllata iskunchik."
Willakuykuna maytu - Chanka. Literatura - quechua chanka,Chay iskusqatam tarpunapaq rikchachispa  kusichinanchik – nispa nisqa.
Willakuykuna maytu - Chanka. Literatura - quechua chanka,"Runaqa rikchasqapas kanman    hinas: – mamallay hinaspaqa, ¿imahinatataq sara muhuta  kusichina – nispan tapukusqa, warmiqa asinllas: – lliklla hawanman  churaykuspam chaypi kusillata rimapayana, “mamallay mama  sara rikchariy, musuq kawsaypaqmi kunakusqayki, qamllam  kawsayta mirachiwaq” hinaspam “kay kuyakuy ñukñullatam  apamuyki, qampas malliykuy” nispam aqawan challaykuna,  sichus mana aqa kaptinqa, rahuchawanpas tinkaykunanchik  yachakun nispam willasqa."
Willakuykuna maytu - Chanka. Literatura - quechua chanka,"Runaqa kusillas musqupakusqa  hinaspa hina tapurikusqa: – ¿hinaspaqa sarapa kawsaynin  kanchu?– nispan, warmiqa: – ñuqam sara kawsaypa samaynin  kani, chaymi ima nisqaytapas yachani, qamkunam pachaman  mana waytachispa tarpuwaptiykichik llakichiwankichik– nispa  nisqa, runaqa: –¿mamay imaynataq waytachiyta ruranchikman?,  mama saraqa: – chakrapaqa punkullun kanmi, chaypim  pachapa manukuyninta mañakunchik, chaypaq krawil  wayta akllasqata sumaq taytanchik pachakamaqpa sutinpi  churapunchik."
Willakuykuna maytu - Chanka. Literatura - quechua chanka,Runaqa huktawan: – ¿imapitaq  mama sara llakichiykiku?
Willakuykuna maytu - Chanka. Literatura - quechua chanka,"– nispa  tapukusqa, mama saraqa:– achkapim  qamkuna usuchiwankichik, tarpurquspa  wawa kaptiy mana qatawankichikchu,   qurawan wiñachiwankichik, qillakuspa  kutipawankichik, urumanta mana  amachawankichikchu, huqarispapas  usuchiwankichik, ñankunapi wischusqa kaptiy mana  huqariwankichikchu, qatupipas chaqrusqata rantikuwankichik,  kay pachakunapi mana kamchallapipas mikuwankichikñachu,  chaykunam anchata llakichiwan."
Willakuykuna maytu - Chanka. Literatura - quechua chanka,"Mamay pachawan kuska,  mana munastinpas wakchakunapaq, kuyaqkunapaq  mirapunikuraq, wakinqa, aswan unquchiq, mikuykunata mikuspa  qunqawachkankuña– nispan tukuykun."
Willakuykuna maytu - Chanka. Literatura - quechua chanka,"Amaru chaqwasqanmanta  Punchaw paqariyta  aymuray killa risqanpi,  qunti wayra urqupi  kaq Paklla Pata sutiyuq  llaqtachata pakarqa."
Willakuykuna maytu - Chanka. Literatura - quechua chanka,"Chay putka achikyay  manam allintachu  apamunman karqa,  aswanmi chiki intusqanta  unancharqa, utaq  qapaqkunapa mana allin kawsaymanta maqakusqanta chay  kitipi kawsaq runakunapa hawanman churasqanta riqsichiq."
Willakuykuna maytu - Chanka. Literatura - quechua chanka,"Intipas antawan kuskachakusqahina manam kusi tayta hinachu  kanchichkarqa, aswanmi anta antallamanta mancharisqahina  wachinkunata qunti wayrapa sikrankunata qawchirqa."
Willakuykuna maytu - Chanka. Literatura - quechua chanka,Chayhinapi llapan runa tapukurqaku–¿imataq chay karqamun?
Willakuykuna maytu - Chanka. Literatura - quechua chanka,"Manam pipas chaymantaqa imatapas yachasqachu,  ichaqa huk willakuymi utqayman mastarikurqa …Pakllaqa  kumun ayllupa allpan, chay tutaqa yaqa waranqa iskaychasqa  takti sayaymi urayman sullwarqamusqa."
Willakuykuna maytu - Chanka. Literatura - quechua chanka,"Llaqtamantaqa, kay  allpakunaqa yaqa kimsa waranqa takti karunchasqanpim tarikun,  kumunkunapa kapuqninmi karqa."
Willakuykuna maytu - Chanka. Literatura - quechua chanka,"May hina wichay uray qichqapi  tarikuspapas, paykunapaqa sara chakrankum karqa, achkanpiqa  uqu pampakunam tarikuq, chaynintam pukyuchakuna  paqarimuq, chay  yakutam michisqanku  uywakunapas  upyaqku."
Willakuykuna maytu - Chanka. Literatura - quechua chanka,"Sara kallchaymi  chayraq qipa  punchawkuna  qallaykurqa, chay    tuta, runakuna rutusqa sara arkusqanku chawpinpi chukllakuspa  puñusqaku."
Willakuykuna maytu - Chanka. Literatura - quechua chanka,"Chawpi tutataqa, kasqanku allpa pachapa ukunpis  hatun qapariy uyarikusqa, hina qatiqninman waripa pacha  kuyuchisqanhinas  allpankuta uku pacha  qaqaman tikrachkaqta  musyarqunku."
Willakuykuna maytu - Chanka. Literatura - quechua chanka,"Runakuna  puchukay pacha  chayamusqantañas  iñisqaku, chayqa  tiqsi muyupa  chinkayninhinañas  rikchakapusqaku."
Willakuykuna maytu - Chanka. Literatura - quechua chanka,"Chay  kasqankumantam  mana haypay atina  qapariykuna uyarikamurqa, ima hinam mankapi chillikukuna  wichqasqa kaspanku waqasqankumanhina."
Willakuykuna maytu - Chanka. Literatura - quechua chanka,"Chaypim  muchuyta mana tukuriqta tarirqaku, manchakuypas runa  kaynin, samayninmanpas yaykusqa."
Willakuykuna maytu - Chanka. Literatura - quechua chanka,"Tutapas manaña  achikyaqsi rikchakapusqaku hinaspaqa qunti wayra manam  samarinapaqpas allinchu karqa, manataq chaypiqa  qawakuyllatapas atirqakuchu, aswan tutayaqpi tarikurqaku."
Willakuykuna maytu - Chanka. Literatura - quechua chanka,"Achikyaytaqa hawkayay chayarqamun, manas mayqinpas  ayllu runaqa wañusqachu, manataq uywankunaqa  chinkapusqakuchu."
Willakuykuna maytu - Chanka. Literatura - quechua chanka,"Punchaw risqanpi hatun llaqtapi kaq  runakunas chay chiki kasqanta qawanankupaq, Paklla Pataman  risqaku."
Willakuykuna maytu - Chanka. Literatura - quechua chanka,"Llaqtapi kaq mistikunas sapankama yachaq tukuspanku,  yachay wasipi yachasqankumanta imaraykum chay pacha  sullwakusqan kasqankunata willaq tukusqaku."
Willakuykuna maytu - Chanka. Literatura - quechua chanka,"Chaypitaq ayllupi  kaq runakuna karqaku, wakinmi nisqaku kayqa taytachapa  piñakuyninpa maqakuyninmi, hinaspa wakinqa: – ¡Amarupa  rurasqanmi kayqa!, ¡manam hukqa kanmanchu Amarum…!"
Willakuykuna maytu - Chanka. Literatura - quechua chanka,"Achka punchaw qipatas tayta Bartulupa churinkuna allpa  kuyuchisqanta qawarqusqaku, Amarupas qawarqusqankuta    musyaspansi, warmakunata wayqun ñanninta qatikachasqa,  paykuna amachakuspa rumiwan chamqasqaku."
Willakuykuna maytu - Chanka. Literatura - quechua chanka,"Hinataqsi  tayta Grimaldupas killayuq tutapi uqu pampapi tarirqusqa,  chay qawarichkaptinsi chinkarqusqa."
Willakuykuna maytu - Chanka. Literatura - quechua chanka,"Ichaqa Amaruqa ima  hinam sipirquyta munaptinku piñakusqam karqa hinaspam chay  pachamanta pacha kuyuyqa qallarirqaña, chay kunan ayllupa  allpa pachatanqa tikrarquspan karuman qipirikurqun."
Willakuykuna maytu - Chanka. Literatura - quechua chanka,Ichaqa: – ¿Imataq  chay Amaruqa karqa?
Willakuykuna maytu - Chanka. Literatura - quechua chanka,wakinmi: – chayqa huk hatun rupu  kuchihina chukchasapa puka rikchayniyuqmi– ninku.
Willakuykuna maytu - Chanka. Literatura - quechua chanka,"Chayqa  pacha ukunpim yachan, mana pi runapas chakrakunapi  kasqallanpim lluqsimun, ichaqa sichus pipas qawarquspan  qatispan piñachiptinqa, payqa pacha qarankunatañam  kuyuchiypi rin hinaspam kuyurqachispaqa achka allpata  maykamapas aparqunmanmi, chaynapiqa wañuytapas  puchukaytapas tarikuchwan – nispa rimanku."
Willakuykuna maytu - Chanka. Literatura - quechua chanka,"Chaymantam runakuna rimanakuspa kuyapayanakuspanku  kachkarqaku, chayna kasqantaqa uywapa rikchayninta  qusqaku."
Willakuykuna maytu - Chanka. Literatura - quechua chanka,"Hukkunaqa mana chiqap rikusqankumanta rimaylla  kasqanta iñisqaku, wakinqa tumpa mancharisqas ayllupa  riqsiyninmanta kasqaku."
Willakuykuna maytu - Chanka. Literatura - quechua chanka,"Kayqa karqa imaynam runakuna  pachapi imapas kawsasqanta iñisqankupi, riqsisqankumanhina  rurasqam."
Willakuykuna maytu - Chanka. Literatura - quechua chanka,"Amaruqa mana paykunallapa umanpichu karqa,  aswanqa anti suyupi achka llaqtakunapa riqsisqanmi karqa,  ichaqa maypi  chaypi rikurispam,  qapaqkunapa  churasqan chikita  apamuq, utaq mana  allin ruraykunamanta  maqaspa  wanachinanpaq  churasqa kasqanta  yachaqku."
Willakuykuna maytu - Chanka. Literatura - quechua chanka,"Runakunam kaymanta llakikuspa pipas kuyaykunanta,  sunqunku tiyachinanmanta suyachkarqaku, chaynapim  pisillapaqpas llaqtamanta tayta kura chayarqamuspan:  – Kay allpanchikta, Amaru huk pachaman ripunanpaqqa  saminchananchikmi, hina kutichiyninta qunanchik, chay hinapi  manaña pachata kuyuchispan chiki apamuwananchikpaq –  nispan runakunata iñichisqa."
Willakuykuna maytu - Chanka. Literatura - quechua chanka,Yaqa llapallan ayllu runakunas  chukunkuta hurqukuspankuraq kay nisqanta anri nisqaku hinaspa  chay rurananpaq kunakusqaku.
Willakuykuna maytu - Chanka. Literatura - quechua chanka,"Nisqanmanhinaqa tayta kuraqa  allpa kuyuchisqankunapi purispan, yaku saminchasqanwan  challasqa  hinaspam Latin  simipi mañakuyta  rimapakuspa Amaruta  qarqunanpaq kasqa:  – ¡Unanchaqpa  sutinpi kaymanta  maymanpas  ripukuy!"
Willakuykuna maytu - Chanka. Literatura - quechua chanka,Amaña  kay runakunataqa  intuychu– nispan  kunasqa.
Willakuykuna maytu - Chanka. Literatura - quechua chanka,"Chay  saminchay tukuytaqa runakunas tumpa sunqun tiyasqaña  tarikusqaku, ichaqa manaraq chay qunqayta atipasqakuchu,  chaysi kawsay chinkachikusqankumanta huk ayllukunapas  yanapasqaku."
Willakuykuna maytu - Chanka. Literatura - quechua chanka,"Amarupa rurasqanmantaqa achkam killakunaraqmi  rimanakuykunapi, icha imapipas yuyarispanku yuyachinakuqku,  ichaqa manañam chay pachamantaqa imapas pacha  kuyurqañachu, chaysi runakunaqa chiqap ripukusqantaña  iñirqaku, chay willakuykunaqa machu kaqkunallanwanña  kunankama qiparun."
Willakuykuna maytu - Chanka. Literatura - quechua chanka,Paklla allpakunaqa chay  tikrasqankunapipas musuqmantam kunankama sara tarpuy  chakrakunaraq kanku.
Willakuykuna maytu - Chanka. Literatura - quechua chanka,"Kanlalay quchapa kuyakuyninmanta Anqara suyupi iskay maqtawan sipas chayraq  yananchakusqaku  hinaspan wasi tiqsikusqankupi tiyasqaku,  ichaqa paykunapaqqa manam sumaq kawsanankupaq  imankupas kasqachu, manas mikunankupaqpas allillaqa  tarisqakuchu, pachankumantapas yanqallañas kasqaku,  ayllunku qusqankupas lliwsi mawkayarquspa tukuchkasqaña."
Willakuykuna maytu - Chanka. Literatura - quechua chanka,"Paykunaqa anchatas kuyanakuqku, chaynapi pacha  risqanpi warmi wiksayuq kasqanta musyarqusqa hinaspas  qusanwan kaynata rimanakusqaku: – ¿Imaynataq kawsasun  mana imanchikpas kachkaptinqa?"
Willakuykuna maytu - Chanka. Literatura - quechua chanka,Kay sallqapiqa manataq kawsaykunallapas  anchaqa wiñanchu…  ¿Imatam mikuchisun  wawa churinchiktaqa?
Willakuykuna maytu - Chanka. Literatura - quechua chanka,"Warmichaqa kuyay  sunqullawansi: Anaqpi  kaq unanchaqkunata  mañakuspanchik  imallapas, haykallapas  kaqta maskasunchik,  maskaspaqa tarisunmi… ama llumpaytaqa llakikuychu…–nispam  nisqa."
Willakuykuna maytu - Chanka. Literatura - quechua chanka,"Qariqa manaraq warmin wachakunanpaq kachkaptin,  mikuy maskamunanpaqsi churapakun, chaynas sapa punchaw  urqun qasanta muyurimuq: –icha atuqpa puchullantapas  tariyman– nispa, llapan urqukunapis purisqa, qaqakuna  ukunkunatapas watukusqa, chakrakunapipas qawaristinsi  purisqa, –ichapas chinkasqa utaq qunqasqa ushakunapas  kanman –nispa."
Willakuykuna maytu - Chanka. Literatura - quechua chanka,"Sapa punchawsi manaraq pacha achikyayllata  lluqsiq hinaspa tutaña kutiykuq, achka punchawñas kaytaqa  waqastin rurasqa, mana imatapas tarispan warminmanqa  mana uyallanpas qawarinanpaq kasqachu."
Willakuykuna maytu - Chanka. Literatura - quechua chanka,"Chaynapis huk    punchaw purisqanpi anaqta pisiparqusqa, hichpanpi urqu  kuchupis huk machay kasqa, chaymansi wayramanta, intimanta  harkakunanpaq asuykusqa; machaypis llakita apukunata  llapan unanchaqkunatawan sutin, sutin yanapaykunankupaq  mañakusqa, chay tiyasqanpis puñuy aysarqusqa, chaypis  musqupakusqa, chaypi kachkaptinsi huk machucha  rikurirqamusqa, asuykuspansi taytakuchaqa qawapayan,  hinaspan allimanta rimapayaspan asuykamusqa, chaypi  qarillataqa nisqa:– ¿imanasqataq kaypi kachkanki?¿imatataq  kuyasqay warma kay sallqakunapi maskachkanki?"
Willakuykuna maytu - Chanka. Literatura - quechua chanka,"Tapusqanta  uyarikuspas runaqa lliw  intusqan llakikunamanta  willasqa: –taytallay  achka punchawñam  warmiywan  kasarakusqay  kachkan, ichaqa  mana kapuqniyuq  kaspa, mana mikunallaykupaqpas tarinikuchu, warmiypas  wiksayakuspan wachakunanpaq hichpaña kachkan,  pachallaykupas mawkayarqunñam, mana kapuqniyuq kaspa  manam qichwapipas chakrayku kanchu, chaymi urqun qasan  maskapakuni, icharaq imallatapas tariyman nispay– chaynatas  willayta tukusqa."
Willakuykuna maytu - Chanka. Literatura - quechua chanka,"Willakusqan uyariyta tukuspan taytakuchaqa: –Mana  manchatiku kaspaykiqa, paqarin kay pachapihina maskasqayki  tarinaykipaq kayman kutirqamuy – chay nispansi karunchakusqa."
Willakuykuna maytu - Chanka. Literatura - quechua chanka,"Runaqa qunqaymantas rikcharirquspan machuchataqa  machaypi maskan, hinas hichpankunapipas manas  yupillantapas tarisqachu, tumpa mancharisqa yaqa tutaykuqta  wasinman kutikusqa, chaypis, musqukusqanta warmichanman    willasqa: –samakusqaypim puñuy aysarquwaptin puñurqusqani,  chaypiñataq musquyniypi kaykunata qawarqani…–nispan,  warmiqa: –chayqa urqupa waqaychaqnin taytakuchiki –nispan  nisqa, sichus mana manchakunkichu hinaspaqa nisqanhinachiki  rinayki kanqa, ichapas allinpaq kanman– nisqa."
Willakuykuna maytu - Chanka. Literatura - quechua chanka,"Musquypi machupa nisqan pachapis paqarinninman  machay punkupiña suyasqa, chaynas machay ukuman  yaykusqa, tutayaqpi mana qawakuspan, allinlla kuchukama  ichisqa,  ichaqa mana puñuytapas tarisqachu, chayna  aytinyachkaptinsi taytakucha hatun punchunwan aytukusqa  rikurirqamusqa, chaysi runata qawaspan: –allin chiqap simiyuq  kasqanki… kunanqa Hatun Qucha chinpan Kanlalayman  rispayki, chaypi qucha patanpi  suyanki, chay kasqaykipim  yana usha lluqsirqamunqa,  chaytam kaspiwan waqtaspayki   quchaman kutinankama  lluqsinanta michakunki,  chaynata ruraptiykim yuraq  usha lluqsimunqa, chay ushatam  utqayman hapirqunki, mana  quchaman kutiykunanpaq, chaymi qampaq usha qusqay  kanqa, chayna kaptinqa yachankiñam iman ruranaykita,  utqayman rispa suyamuy– nispan chinkarqusqa."
Willakuykuna maytu - Chanka. Literatura - quechua chanka,"Runaqa utqayllamansi kaspi aptakusqa urquta sawarquspan,  Hatun Quchaman chayasqa, chimpa Kanlalay nisqan  qucha patanpi machupa nisqanpihina suyan; manapas  chayachkaptinsi qunqaymanta huk yana usha quchamanta  rikurirqamusqa, quchamanta mana allpa pachaman  lluqsinanpaq kallpaspan harkan, taytakupa nisqanpihinas  kaspiwan waqtarqusqa, chaysi yana ushaqa quchaman kaqlla  kutiykusqa."
Willakuykuna maytu - Chanka. Literatura - quechua chanka,"Manaraqsi samaytapas atisqaraqchu hinaspan  huk yana ushañataq lluqsirqamun, chay ushapas chaynalla  lluptirqunanpaq kasqa, qariqa kallpaykuspansi waqtarquspan    hinalla quchaman kutichin."
Willakuykuna maytu - Chanka. Literatura - quechua chanka,"Chaynallas tukuy tuta  yana ushakuna harkayllapi  kasqa; runaqa pisipay  pisipaysi achikyasqanta  musyasqa, ichaqa hinallas  sayaspan suyan, manaraq  inti qispimuchkaptinsi,  quchapi puyu chawpinmanta huk hatun yuraq usha  rikurirqamusqa, pampaman lluqsirqamuspas ayqikuyta  munasqa, chayta millqayninpi chakinkunawan arwikuspan  hapirqusqa, chayhinachkaptinsi qipanta  achka yuraq ushakuna yakumanta  lluqsirqamusqaku, achkas huk  kanchaman tupaq uywakuna kasqaku,  chayqa manañas lluptinkuñachu."
Willakuykuna maytu - Chanka. Literatura - quechua chanka,"Qipantas taytakucha huktawan  rikurirqamun, chaypi sumaq llampu simiwan: – Qam allin runa  kasqayki raykum kay lliw yuraq ushakunata quchkayki, chaywan  hawkalla aylluykiwan sumaq kawsakunaykipaq –nispan rimapayasqa."
Willakuykuna maytu - Chanka. Literatura - quechua chanka,"Runaqa kusisqa pay ninanpaqsi qimchiykusqa, qawarinanpaqqa  manañas machuchaqa kasqañachu, qucha chawpinpis  puyuchallaña chinkaykuchkasqa, waqanayastinpas hinas quchukun."
Willakuykuna maytu - Chanka. Literatura - quechua chanka,"Chaymantas runaqa uywakunata qatikuspan  wasinman chayarqun, warminqa mancharisqas qawan: –  ¿maymantataq kaynaña uywakunataqa aparqamunki?"
Willakuykuna maytu - Chanka. Literatura - quechua chanka,Runaqa kusisqas  iman kaqta willan: – ¿manachum kikiyki riy niwarqanki?
Willakuykuna maytu - Chanka. Literatura - quechua chanka,"Chayqaya Kanlalay quchapa yayan allin kawsananchikpaq  kayta qurqamuwanchik, paytam pay nikunanchik– nispan  tukuykun."
Willakuykuna maytu - Chanka. Literatura - quechua chanka,"Chaymantam kay aylluqa manaña muchuypichu  kawsarqa, aswanmi churinkunapiwan achkata uywankunata  mirachikurqaku, hinataq kikin quchaman, yayanmanpas sapa  kuti yuyarispanku kuyakuyninkuta haywarikuqku."
Willakuykuna maytu - Chanka. Literatura - quechua chanka,"Katacha wikuñachanwan Katalina sutiyuq warmas urqupi tiyasqa, paysi uywankunata  michinan rayku ichu wasichapi yachakuq, chay tiyasqan  urqupiqa manas ima kawsay mikuypas ruruqchu, uywa qachulla  ikllirispan wiñaq."
Willakuykuna maytu - Chanka. Literatura - quechua chanka,Chay kitipi michiq masinkunas Katacha sutiwan  riqsisqaku.
Willakuykuna maytu - Chanka. Literatura - quechua chanka,"Hinas uywan michisqanpi Iskay Urqu chawpin  wayqunta richkaspan, huk chayraq wachasqa wikuñachata  tarisqa, paysi ancha llakita qaparkachastin waqasqa."
Willakuykuna maytu - Chanka. Literatura - quechua chanka,"Katachaqa asuykuspas wikuñachataqa qunqaymanta  hapirqusqa hinaspan  llikllanwan wankirquspan,  wikuñachapa mamanta  maskan, ichaqa manas  maypipas maman  wikuñaqa rikurinchu."
Willakuykuna maytu - Chanka. Literatura - quechua chanka,"Mana  waqananpaqsi yakuta  upyachin, chaywan  tumpatas wikuñachaqa  upallarqusqa."
Willakuykuna maytu - Chanka. Literatura - quechua chanka,"Qatusman kutirqamuspansi, huk wawayuq wakamanta  ñukñuta chawarqun, chay chawasqanta quñichallata  wikuñachaman upyachisqa, allinta saksarquspansi wikuñachaqa  manaña waqasqañachu, hina chay pampapis waqtapakuspan  puñurqullan."
Willakuykuna maytu - Chanka. Literatura - quechua chanka,"Katachaqa sapa punchawsi wakanmanta chawaykuspa  upyachiq, chaynas wikuñachaqa qaliña wiñarqusqa, allquchanhinas  qipallanpi puriqpas."
Willakuykuna maytu - Chanka. Literatura - quechua chanka,Katachaqa chitakusqan wikuñachataqa  anchatas kuyaq.
Willakuykuna maytu - Chanka. Literatura - quechua chanka,"Ichaqa mana kawsaykuna wiñasqan rayku  mikunankupaq llaqatapi qatullamanta imatapas rantipakuq,  chaysi manaña mikunankupaq kaptin llaqtaman uraykusqa."
Willakuykuna maytu - Chanka. Literatura - quechua chanka,"Rinanpaqsi hatuspi kaq michiq masinkunata, wasin qawanankupaq  minkakusqa: –Tayta mamallaykuna, ama hina kaspa wasillayta    qawaykapuwankichik– nispa, kuyaq masin Maryachata uywan  michinanpaq: – uywallayta kay punchaw michiykapuwanki,  llaqtamanta imallatapas apamusqayki–nispan kunakusqa."
Willakuykuna maytu - Chanka. Literatura - quechua chanka,Katachaqa wikuñachantin kawsaykuna rantipakuq risqaku.
Willakuykuna maytu - Chanka. Literatura - quechua chanka,Rantipakurquspañas Katachaqa mulli sikinpi llantuchanman  llikllan allichakuq  asuykusqa hinaspa  qipikuykuspa qatusnman  kutiyta qallarisqa.
Willakuykuna maytu - Chanka. Literatura - quechua chanka,"Karuchataña risqanpis  qunqaymanta muyurispan  wikuñachanmanta  illachikusqa, qipanta  qawariptinqa  wikuñachanqa manas  qatisqachu, chayllapis  mancharisqa ñanpi wasiyuqman qipinta saqipakuspan,  wikuñachan maskaq llaqtaman kallpasqa, chay wasikuna  rantipakusqanman yaykuspa wikuñacha kasqanmanta  tapukusqa, ichaqa manas mayqinpas wikuñacha rikusqantaqa  willanchu."
Willakuykuna maytu - Chanka. Literatura - quechua chanka,Yaqa inti siqaykuytaña warmaqa qipinta qipikuspan  qatusninman waqastin kutisqa.
Willakuykuna maytu - Chanka. Literatura - quechua chanka,"Kasqansi ayllu masinkunata willan, wasin qawanankupaq  kunakuspan, llaqtaman  wikuñan maskaq kutirin."
Willakuykuna maytu - Chanka. Literatura - quechua chanka,Purisqanpis huk runata  tapukusqa: – ¿manachu  tayta huk uña wikuñachata  qawakullankiman karqa?
Willakuykuna maytu - Chanka. Literatura - quechua chanka,"–  nispan; runaqa: – kaymanta  karu llaqtapim waskawan  watasqa uña wikuñachata  qawarqani, yarqaymantam    qaparkachachkarqa, chay llaqtaman chayanaykipaq  anchatam purinki, huk llaqtataraqmi saqinki– nispan."
Willakuykuna maytu - Chanka. Literatura - quechua chanka,"Ñawpa  llaqtapim runaqa llamallata uywanku, paykunaqa puriqlla  kanku, chaymantam huk llaqtaman chayanki, chaypitaq  llamapa aychanta qatupi rantikunku– nispan willan."
Willakuykuna maytu - Chanka. Literatura - quechua chanka,"Katachaqa chay willaykuyta uyarispan, allichakuspas risqa;  tukuy urqutas kukachanta akuykuspan yarqaymantapas purin,  ñawpaqta chayarqun llamapa llaqtan kasqanman, chaypi  puriqkunalla kasqaku."
Willakuykuna maytu - Chanka. Literatura - quechua chanka,"Chaymanta aycha qatu llaqtaman, hinas  qatiq llaqtaman chayaspan  wikuñachanmanta  tapurikusqa, kay llaqtapiqa  uywakuna purunyasqa,  mana runaqa llaqtanpichu  kasqaku."
Willakuykuna maytu - Chanka. Literatura - quechua chanka,"Huk runawan  tupaspan wikuñachanmanta  tapukun, runaqa: – imay  sunqulla kay qichqapim  uywachalla yarqaymanta  qaparkachaspa  waskawan watarayan– nispan willakun, chayta uyarispas  Katachaqa nisqanman kallpaykusqa, chaypis wikuñachantaqa  tarirqamusqa."
Willakuykuna maytu - Chanka. Literatura - quechua chanka,Wikuñachaqa riqsirquspansi manaña waqaspan  qayllanman asuykun.
Willakuykuna maytu - Chanka. Literatura - quechua chanka,"Wikuña uywaqsi rimaysapa suwa  runa kasqa, hinaspa Katachaqa: – tayta kay wikuñachaqa  ñuqapam– nisqa, uywaq runañataq: – kay wikuñataqa achka  qullqiwanmi rantimurqani, kawsayllatam mikun, qampa kaptinqa  llapan qullqi rantisqay, mikuchisqay, uywasqaymantawan  yupaykapuway– nispan kichakusqa."
Willakuykuna maytu - Chanka. Literatura - quechua chanka,Katachapaqa manas  qullqin kasqachu chay rayku qatusninman uywankuna rantikuq  kutirin.
Willakuykuna maytu - Chanka. Literatura - quechua chanka,Huktawansi wasin qawarinankupaq mañakusqa.
Willakuykuna maytu - Chanka. Literatura - quechua chanka,"Qullqita  aparikuspansi hina ñan risqallanta qatispa kutirin, chaypis huk  qatuspi samapakusqanpi wañusqahina puñurusqa, musquyninpis    wikuñachaqa waqtanpi puñuchkasqa."
Willakuykuna maytu - Chanka. Literatura - quechua chanka,"Rikcharispansi  Katachaqa llakikusqa, achikyayta chay hatusmanta wikuñachan  rinanpaq lluqsisqa, chaysi samapakusqan wasi punkupi  wikuñachanqa puñuchkasqa."
Willakuykuna maytu - Chanka. Literatura - quechua chanka,Katachaqa kusisqallaña llikllanta  kicharispan qipikusqa.
Willakuykuna maytu - Chanka. Literatura - quechua chanka,Katachaqa allinta yuyaychakun: – Yanqataq chay runa suwamanta tumparquwanman hinaspa  kamachikuqwan wichqarqachiwanman.
Willakuykuna maytu - Chanka. Literatura - quechua chanka,Chaysi wikuña  uywaqninpa wasinman kutirisqa.
Willakuykuna maytu - Chanka. Literatura - quechua chanka,"Chaysi runaqa tarisqanta  willaptin mana kaqpaq hinachu hapin: –llullakunkim– nispan,  aswan qullqita mañasqa, Katachaqa mana kamaptin  aswan qullqi maskaq ripusqa."
Willakuykuna maytu - Chanka. Literatura - quechua chanka,"Wikuñachaqa  mana Katacha kutimuptin, qillay waskataqa tipirquspan  hina ripukusqa, tutapayninpaqqa Katachapa wasinpis qullqi  waskanta aysaristin rikurirusqa."
Willakuykuna maytu - Chanka. Literatura - quechua chanka,"Katachaqa wasinpi wikuñachanta qawaykuspansi  kusisqallaña rikranpi marqakuspan: –kunan punchawmantaqa  kuskam yachakusun mikusqa, mana mikusqapas,  wayrata, chirita, parata, muchuspanchikpas, manañam  rakinakusunñachu, kuskallanchikñam purikusun– nisqa."
Willakuykuna maytu - Chanka. Literatura - quechua chanka,"Chaymata pachas Katachaqa wikuñachanwan kuska  tiyakusqaku, wikuñachanqa puqurquspansi Katachapa kanchan  huntata mirakusqa."
Willakuykuna maytu - Chanka. Literatura - quechua chanka,"Mawka papa musuqwan tinkusqan Kawsaykunapas runakunahinam  yuyayniyuq kanku machukayta  tarispaqa, musuq kawsaykunatam  maskanku, chayqa imapas wiñasqanpi  yacharichinanpaq hinataq sumaq  kawsakuypi purinankupaq."
Willakuykuna maytu - Chanka. Literatura - quechua chanka,"Sallqa  kuchupis machu papa manaña ancha  kallpayuq kasqanta yachakuspan, llullu  papachakunata maskananpaq umachakusqa: – ¿imahinataq  imaynataq kay taqisqa kasqaymanta llullu kawsaypa kasqanman  chayarquyman?"
Willakuykuna maytu - Chanka. Literatura - quechua chanka,"manataq chakiypas kanchu, kay pukullupitaq  machayrayani, ñam kiwlliykunapas wiñarquwachkanña,  wañunayqa hichpallañam– nispan waqasqa."
Willakuykuna maytu - Chanka. Literatura - quechua chanka,"Kuskachaqnin  papas: –Unanchaqta mañakuy runapa musquyninman yaykuspa,  yuyay qunaykipaq– nisqa, machu papaqa uyarikuspansi: –  Mamallay pacha, hichpan apukuna qamkuna munaykuychik  runapa musquyninpi rikurispay, imam kaqta yachachinaypaq,  qipaytam llullu willkaykuna mana chikita unanchaspa  hamuchkanku, imapas pachapi kasqanta mana yachaspanku  – nispan mañakusqa."
Willakuykuna maytu - Chanka. Literatura - quechua chanka,"Nisqanhinas qapaqkuna, tutan ayllupi kaq  runapa musquyninman yaykuchisqaku, chaypis machu papaqa  sumaqta, tawnanwan sayapakuspan ichisqa."
Willakuykuna maytu - Chanka. Literatura - quechua chanka,"Runapa qayllanpis:  –Rimaykullayki tayta, ¿qamchu papa tarpuq kachkanki?–  nispan riqsichikusqa, runaqa qawarayaspas: – arí tayta ñuqam  tarpuq kani, ¿ima raykutaq asuykarqamuwanki?– nisqa, chaysi  machuqa: – Ñuqam papakunapa machu taytan kani, sapa  watam willkaykunata ima hinam pachapi purinankuta yachachini,  mana chayqa manam allinchu qispinku, wakman kayman  purispam sullullataña churi wawankutapas wachanku – nisqa."
Willakuykuna maytu - Chanka. Literatura - quechua chanka,Runaqa: – ¿imaynataq chay papakunapas yachachinaraqchu  kanman?
Willakuykuna maytu - Chanka. Literatura - quechua chanka,"– mana iñispan rimapakusqa, machuqa musuqmantas  yuyaychachin: –¿manachu tarpusqaykikunapi mana allin  tiyasqankuta, utaq chaqrusqa wiñasqanta; wakinqa mana    ñawiyuq, wiksukunata, misayuq hukllawasqata, unquywan  hapichikuqta, uruwan tukuchikuqta qawanki?"
Willakuykuna maytu - Chanka. Literatura - quechua chanka,"– nispan,  runaqa: – ¡ari tayta!, hinaspa ¿chay raykuchu chay chikikuna  hamuwan?"
Willakuykuna maytu - Chanka. Literatura - quechua chanka,"– nispa tapukusqa, machu papaqa: – arí llullu  kawsaykuna qispinanpaqqa, churakusqanchik mawkayaq  rurukunatam llullu kawsaywan tinkuchinanchik."
Willakuykuna maytu - Chanka. Literatura - quechua chanka,"Mawkayaqkunam  musuq kawsaykunata imayna siqilla rurunankupaq yachachin,  runapas ima hina uywanankuta, mikuchinankutapas."
Willakuykuna maytu - Chanka. Literatura - quechua chanka,"Chaymi  musuq kawsaykuna mawka papa kunakusqanwan wiñaspan,  yachaspankuña allinta puqurimunku– nispan tukuykun."
Willakuykuna maytu - Chanka. Literatura - quechua chanka,Runaqa  mana iñiq tukuspa: – ¿hinachu llapan kawsaypaq kay rurana?
Willakuykuna maytu - Chanka. Literatura - quechua chanka,– nispan tapukun; machuqa sunqunta  musyaykuspan: – ¡ama mana iñiq runaqa kaychu!
Willakuykuna maytu - Chanka. Literatura - quechua chanka,"Ñuqam anaq  pacha, kuskachaq qapaqkunatapas qamwan rimanakunaypaq  mañakurqani, chaymi kaykunata musquyniykipi rimapayachkayki,  ¡¿mapas rikchariy?!"
Willakuykuna maytu - Chanka. Literatura - quechua chanka,"Runaqa chayllas  rikchapakusqa hinaspas ayllunkunaman chaynata willasqa,  chaysi wasipi kaq machu taytan: – chayqa chiqapmi, manañam  chay kawsaykunapa rimasqanta uyariyta atinchikñachu,  qipa wiñaykunaqa kayta pukllakuyta hinallaña hapinku, chay  nisqantam ruranayki yachakun– nispan nin."
Willakuykuna maytu - Chanka. Literatura - quechua chanka,"Runaqa manaraq  inti qispimuytas mama pachapa manukuyninta mañakuspan  papa sukanmanta iskay kimsa llullu papata altarqamusqa,  chaytas kuyaspallan misa pataman llikllapa hawanpi churan  hinaspa papa taqisqan pukullumanta machu papata hurquspan  kuskanta tiyachin: – ñuqaqa nisqallaykitam rurachkani tayta,  rimanakunaykichikpaq anchukusaq– nispan lluqsirqun."
Willakuykuna maytu - Chanka. Literatura - quechua chanka,"Suqus pukyu quñi kasqanmanta Chiraw mitapi, punchaw chinkaykuytañam, antaqapa  akchiyninwan, chakana churaqa qaqa sikinpim huk runapa  rikchayninta qawarqaniku, payqa  kasqa Suqus Paytan sutiyuq runam,  payqa hatun karay sayayniyuq,  uyanpas qawakuyninpas allin  yuyayniyuqpahina, raku tullu hinaspa  qaqchu kayniyuq, rikrankunapim  huk huñusqa sallqa achkan rikchaq  pawkarchasqa waytakunata  apachkasqa, qasqunmantañataq  huk chimaq pukunanta warkusqata apasqa, waqtamantam  wayquman uraykamun, rumi rumikunapa kallki kallkinta  hinaspam huk kuchupi pukullupihina rinan kasqanta  qawaykuspan, suqusqa sunqunmanta samaspan anchikusqa."
Willakuykuna maytu - Chanka. Literatura - quechua chanka,"Chukunta urqukuspanmi chaymanqa allinlla anchuykun,  chaypiñataq waytan apasqankunata sumaqllata churaykuspan,  umanpi yuyanillanwan saminchahina umanpi kasqankunata  yuyasqanta pasakarin."
Willakuykuna maytu - Chanka. Literatura - quechua chanka,Chay tukuytaqa chimaqninta  pukuspanmi llakillataña waqachin chayqa kikinpa sunqunpi  apasqan llakin anchikusqanpa kuskachaqnin hinas kasqa.
Willakuykuna maytu - Chanka. Literatura - quechua chanka,"Chay tuta rampi rampi kasqanpis huk akchi rikchayniyuq  warmi rikurirqamusqa, paysi huk llipyachkaqhina paychata  urkunpi apasqa, waqaqpa hawanman makinta churaspas,  tapusqa: –yaw sumaq warma ¿ima raykutaq kay chunniqpi  llakita waqachkanki?"
Willakuykuna maytu - Chanka. Literatura - quechua chanka,"– nispan nisqa, Suqusñataq uyanta  uqarispan, tumpa mancharisqa nin: –¿qamchu pakanpalla  sunquypa nanayniykuna wañuchinaykipaq churasqa kanki?–  nispan  warmita tapusqa, payqa: – manam ñuqaqa qapaq  Nina kuru Quya akllam kani– nispan kutichisqa hinaspan  qariqa: – ñuqapas Suqus Paytanmi kani, kay urqun qasan  sallqakunapi wakcha kaspa,  purikuspay kawsani, runakunam    kawsayniymanta tapukuptiy  kay  kuchupi kuyasqay mamallaypa  wañukunan kasqanmanta  willawarqaku, kaypis sunqun  chawpinpi makallasqata ñuqantinta  wañusqata  tarillasqaku, chaymi  sapa kuti kuyakuyniyta, kuskachaqniy  takiykunapas uyarichinaypaq kayman hamuni."
Willakuykuna maytu - Chanka. Literatura - quechua chanka,"NIna kuru  akllaqa: – allinmi chayqa Suqus, ichaqa manañam sumaq  sunquyki kirisqa nanayniyuq kanantaqa munaniñachu, kay  mamaykipa wañukusqan kuchuta saqispayki, haku ñuqawan  kuska, ñuqam sumaq kawsayman apasqayki hinaspam  wiñaypaq kusikunaykipaq, qapaq kayman churasqayki  hinaspaqa purisqanchikpi chimaqllaykipa ancha sumaq  waqayninta waqachinaykitam mañakusqayki."
Willakuykuna maytu - Chanka. Literatura - quechua chanka,"Nina kuru quya akllaqa, makinmanta hapiykuspa Suqus  Paytantaqa hinaspa urkunpi kaq nina paychiwan kanchirispan  chay tutayaq wayqunta pampaman uraykusqaku, chay  kanankamanqa chimaqninta sumaqllataña takikunata  waqachispan risqa."
Willakuykuna maytu - Chanka. Literatura - quechua chanka,"Qispinapata kuchuman chayaspankus,  Nina kuru akllaqa Suqustaqa huq kuntusqa rumikunapa  hawanpi churasqa hinaspa: – Kuyasqay Suqus anchatam  pay nikullayki sumaq takikunawan hinaspa chimaqniykiwan  kusichiwasqaykimanta."
Willakuykuna maytu - Chanka. Literatura - quechua chanka,"Ichaqa: – ripunayñam yachakun, kaypi  kasqaymantam ripukunay, ñuqaqa qapaq unanchaqkunapa  pakasqan sunqunmi kani, chaymi anti  apukunapa sunqunpi kawsani; ñuqaqa kay  allpa pachakunapi munaychakunaykipaq  kasqaykimanta willanayraykullam  hamurqani, kay sallqakunam kunanmantaqa  sumaq kawsay wiñachiq pampakunaña  kanqa, hinaspam ñuqapas mana yaku  pisisunaykipaq mana puchukaq yakutapas    qusqayki– nispan tukusqa."
Willakuykuna maytu - Chanka. Literatura - quechua chanka,"Suqusqa maypi sayasqankutas  riqsirqusqaña hinaspan salla  salla, kallki, sallqa kasqanta  yachasqa, chaypiqa manas  yakullapas kasqachu, chay  rayku runakunapas mana  chaypiqa pipas tiyaqchu,  ichaqa Nina kurupa nisqantas  iñisqa, chaynapis: –Kunan  ripusqay qipallantam, tukuy  tuta kay rumikuna muntusqata  hurqunki hinaspam chaytaqa  manaraq achikyayta  tukunayki yachakun,  kunanqa ripukunaypaq… hukchatawan chimaqniykita  waqaykachimuy, chaywan kusisqa ripukunaypaq…¡Hukkamaña  kuyasqay Suqus…wiñaykama…!– nispan chinkarqusqa."
Willakuykuna maytu - Chanka. Literatura - quechua chanka,"Nina kuru akllaqa Suquspa hawanpi ñawiyuqsi, pay  chimaqninta waqachinankama chinkakusqa."
Willakuykuna maytu - Chanka. Literatura - quechua chanka,"Chaymanta  Suqusqa llamkayta qallarisqa, qaqapi laqasqa rumikunata  tipllaspan, chay hurqusqanpis yaqa machayta hinaña  rurarqusqa, imaynam Nina kuru nisqantahina, ichaqa manaraq  chaypiqa imapas nisqankunamantaqa qawakusqaraqchu."
Willakuykuna maytu - Chanka. Literatura - quechua chanka,"Suqusqa llamkasqanmantas punchawpa akchinta suyaspa  samaykusqa, chaysi chay pachapi qaqa raqrankuna  kichasqanmanta huk hatunkaray machakwayhina kawsaq,  nina ñawiyuq, chukchasapa rikurirqamusqa, kayta qawaspas  Suqusqa mancharisqa qaparikuspan tapusqa: – ¿Pitaq  icha imataq kanki, maymantataq hamunki?"
Willakuykuna maytu - Chanka. Literatura - quechua chanka,"Nispan, chay  manchakuypaq kawsaqsi: ¡ama warma manchakuychu,  Suqus Paytan kasqaykitaqa riqsinim, ñuqam Nina kuru akllapa    chaskinmi kani, kay  yaku ñawinchanta  qamman qunaypaqmi  kaymanqa hamurqani,  kaymi wiñaypaq mana  chakiyta lluqsimunqa,  ñuqañataqmi hina  kikiy waqaychaqnin  kanaypaq churasqa  kachkani hinaspapas  Quya Akllaymi  niwarqa achikyaytaqa  kay yakuqa inti lluqsimunankama tumpa quñim tarikunqa  hinaspapas unquykunapaq allin hampiyuqmi kanqa– nispan  tukusqa, Suqus Paytanqa ancha kusikuyllawanñas chay  hampiyuq qucha qallariyninta armakusqa, chaywan qalilla  kawsakusqa."
Willakuykuna maytu - Chanka. Literatura - quechua chanka,"Chay pachakunamantaraqmi kunankamapas Suquswan  sutichanku Lampa llaqtapa yaku paqarinnantaqa, chaypítaq  kay yakukunaqa manaraq achikyasqanpiqa quñi niraq  kasqantapas tarinchik, inti chayasqanmantaqa chiriñas, chay  machay quchapas runapa makinwan rurarqahinas kunankama  qipakun, chaymanmi runakuna hampi tarinankupaq sapa kuti  rinku…   Qapaqkunapa kawsayninmanta  Qapaqkunapa kawsayninmanta  Taqa willakuy willakuy  Tamrayku Apupa paqarisqan Tamrayku apupaqa  Lirkay llaqtamanta  achka waranqa taktipa  karunchasqanpim tarikun,  chaypim munaychakusqan  patapi sapallan tarikuspa  qawamuwanchik, achkam  Apu Tamraykumanta  willakuykunaqa, ichaqa sallqa  llaqtakunapi purisqaypim  kayhinata willawarqaku:  Manaraq apukuna sutin sutiyuq kachkasqanpis runakunaqa  allpa pachakuna munaychakunankupaq awqachakurqaku,  chaynam kamachikuqkuna Sinchiyuq Wallakunayuq karqaku,  chaypis Parqu sutiyuq Anqara kamachikuq kasqa."
Willakuykuna maytu - Chanka. Literatura - quechua chanka,"Anqara  suyupi munaychakusqanpi achkan aylluyuq kasqa, ayllunpis  achkam churinkunapas kasqa, hukkaqninsi quya aklla Quri Sisa  sutiyuq warmi churin karqa."
Willakuykuna maytu - Chanka. Literatura - quechua chanka,"Sipasqa ancha sumaq rikchayniyuq  kasqa, mama pachapa waytanhinas, taytanpa puywan,  sunqunhina qawarisqalla kasqa."
Willakuykuna maytu - Chanka. Literatura - quechua chanka,"Quri Sisamanqa manas pipas  hinallaqa asuykunmanchu karqa, taytan piñallaña qaqchu  kasqan rayku, manas hinallaqa munaykunmankuchu karqa."
Willakuykuna maytu - Chanka. Literatura - quechua chanka,"Wallankunapas paytaqa qapaqtahinas waqaychaqku, ichaqa    runapa sunqunqa munapakurquspaqa manam chaymantaqa  rikunchu."
Willakuykuna maytu - Chanka. Literatura - quechua chanka,"Kamachikuqpa walla kamachikusqankunapis kasqa  mana yupaychasqa wallan maqta,  paysi pakanpalla Quri Sisataqa sunqunta  suwaspan rimapayaq, kuyaspansi mana  allin kawsaytapas tariqchu, tutatapas  punchawchaykuspas payllapiña  sunquyuq kasqa, ichaqa kamachikuqpa  tukuy rikuqninkunas musyarquspanku  willaykurqusqaku."
Willakuykuna maytu - Chanka. Literatura - quechua chanka,Kamachikuqsi anaqta  piñakurquspan: – ¿pitaq chay usakama  runaqa churiyta usuchikunanpaq  karqa?
Willakuykuna maytu - Chanka. Literatura - quechua chanka,¿iman raykutaq qapaqpa churintaqa munapakunqa?
Willakuykuna maytu - Chanka. Literatura - quechua chanka,"–  nispansi wallataqa  qarqurqachisqa, churintañataq mana rimanakunankupaq  hukwarqachisqa."
Willakuykuna maytu - Chanka. Literatura - quechua chanka,"Wachwahina antaykiru maqtaqa  yananmanta rakirquptinku llakikusqa hinaspa chaynataña  kamiptin, usuchiptin anchata piñapakuspan wakin walla kuyaq  masinta huñurquspan kamachikuq awqananpaq allichakusqa:  –¡kunanmi nina rawraqhina hawanman chayaspay pim  kasqayta riqsichisaq!"
Willakuykuna maytu - Chanka. Literatura - quechua chanka,"– nispan, awqanakuypa kallpanwanña  warma kuyasqan qichunanpaq kasqa."
Willakuykuna maytu - Chanka. Literatura - quechua chanka,"Chayhinas qarwa pampapi  chimpan chimpan tarinakusqaku,  ñawinkupas ninayasqas kunturpa  mikunan uywa qawananhina, chaypi  warakayuq, wachiyuq, maqanayuq,  kuchunayuq, kukuwulukunawan  ima hapikuspa awqanakuyta qallarisqaku: – ¡sipisunnn…!"
Willakuykuna maytu - Chanka. Literatura - quechua chanka,"Nisqankupis maqanakuyta, sipinakuyta qallarinku,  achkam pachas imankuwanpas takanakuspa anchata  wañuchinakusqaku, chaymantas yawarpas lluqllarikusqaraq,  sawanakusparaq, ñawpanakusparaq, qipanakusparaqsi    mana tukuyta awqanakunku: – ¡chaqay…!"
Willakuykuna maytu - Chanka. Literatura - quechua chanka,"Nisparaqsi anyanakuspanku, kaminakuspanku kasqaku."
Willakuykuna maytu - Chanka. Literatura - quechua chanka,Yaqas kamachikuqpa wallankunataqa llallirqusqa.
Willakuykuna maytu - Chanka. Literatura - quechua chanka,"Chaypis  muyuriykuptinqa kamachikuq  karuman richkasqa churin Quri Sisa  ayqichikuchkaqta qawarqun, chaysi  wallankunata saqispan, taripaq  rispan kiriyachikusqa."
Willakuykuna maytu - Chanka. Literatura - quechua chanka,"Chaynapis  wañunayastin kachkaspapas  hatarispas urquta wicharisqa, urqu  wasanman chayarquspas chayllapi  ankallarqusqa, chaymantapas hatariyta atipakunraqsi,  makillantaña haywarispan, manaña atinñachu: –¡Qamraykuuu,  qamraykuuu, qamrayku…!– nispan qipakusqa."
Willakuykuna maytu - Chanka. Literatura - quechua chanka,"Chaytas  pacha llakisqa qawasqa, urqupa sunqunmantas hatunmanta  rimarirqamusqa: –¡Haykukuyyyy!–nisqa, chayqa wamanipa  chaskikuy rimayninsi kasqa, chayllapis mama pachapas  anchallataña kicharikuspan wañunayaq maqta wallataqa  pamparqun, chay hinaspas makinta urqusqaraq, chaynapis  qaqayarqusqa, chay qipaqninsi chawpi ruqananhina  urquyarqun, wallankunapas  hichpankunapim rumiyarquspanku  wiñaypaq qiparqunku, kutimuptin  rikcharinanta suyaspanku, chaypim  kuyakuy munakuyninpi pachapa  sunqunpi kunankama qipakun,  chaymanta pacham, chay aputaqa  Tamraykuwan sutichanku."
Willakuykuna maytu - Chanka. Literatura - quechua chanka,"Ayqiqkunapas urqu wasantas  richkarqaku, kamachikuq mana allin sunquyuq kasqanpi,  pachaqa maqanan raykus, Quri Sisata waqachkaqta,  chukchustin richkaqta, kuyasqan walla kuskachananpaq  Lirkayman uraykuchkaptinña qaqaman tikrarqachin, chaytam  kunankama Chukchupa nisqanwan riqsinchik."
Willakuykuna maytu - Chanka. Literatura - quechua chanka,"Ataypura kuyakuqninwan Qullqamarka llaqta wasan urqupim Ataypura apuqa tiyan,  llaqtapa waqaychaqninmi, ichaqa qipa wiñay runakunam  qunqaypaña qunqarqunku, chaymi huk aylluman watukuq  rirqani, chaypim samakuni, chay  tutam kukachata akuykuspa  karqaniku, chaypim machu  taytanku urqu sutinmanta  tapukuptiy, kaynata willaykuwan:  – Ñawpa pachakunapim apu  suyukuna hatunkaray warikuna  karqaku, chaymi suyunku  nanachikuypi, awqanakuypihina purisqaku, pisillas hatun riqsisqa  sutiyuq apukunapas kasqa, huk kaqninmi hatun kuraq Rasuwillka  apunchik, paysi yunkaniraq pachakunapi kamachispa, yunka  allpankunapi ima rurukunatapas qispichisqa, chaypis achka  runakuna yanapaqninkuna kasqa; chay quñi pampallapis  ayllunkuna tiyasqaku, payñataq tiyanan urqupi kasqallanmanta  imatapas kamachikuspan imankutapas aqaychaq kasqa,  payqa hichpan Yanaquchawan kuskachakusqanmantas  achka qari warmi churiyuq kasqaku, paykunas muyankupi  tarpusqankunata qawarispanku llamkachikusqaku."
Willakuykuna maytu - Chanka. Literatura - quechua chanka,"Chaymanqa  achka suyukunamantas llamkapakuqkuna, chay miski rurukuna  ayllunkuman apananku rayku riqku."
Willakuykuna maytu - Chanka. Literatura - quechua chanka,"Hinallas watan watan  runakunaqa ima llamkaypaqpas mitanakuqku, paykunatas  Rasuwillkapa warmi churinkuna mikuytapas qaraqku."
Willakuykuna maytu - Chanka. Literatura - quechua chanka,"Chay  huk kaqnin pachapis chimpan Anqara suyumanta Ataypura  sutiyuq qari wayna risqa, paysi ima nisqankutapas wayralla  ruraq, chay raykus kuyakuywan imatapas quqku, yaqañam  watapas tukurqunña, maqtaqa manas ayllun kutiriytapas  yuyasqachu, chaysi Rasuwillkaqa: –¿ima raykutaq kay  maqtaqa mana wasinman kutiytapas yuyanchu?–nispan    yuyaychakusqa, chaysi tapun: – ¿ima raykutaq mana  wasiykiman kutiytaqa munankichu?– nispan, maqtaqa: – kaypiqa allinmi tarikuni tayta, manam imapas pisiwanchu,  sapallay kaspam hawka kani– nispan kutichisqa, machuqa chay  nisqanwansi tumpata hawkayarqun,  hinalla payqa llamkapakusqa,  ichaqa huk kaqnin qarasqan  sipasmantas sunquchakurqusqa,  chaysi pakanpalla rimapayasqa: – may munay waytachahina kaqllataq  qamqa kanki mamallay– nispan nisqa,  pasñaqa pinqapakuspansi: –¿ima raykutaq chaykunataqa  niwanki?– nispan michakusqa, waynaqa: –sumaqllaña waytapa  sisan sumaqcha kasqaykipi, sumaq llampu sunquchayuqta  qawaspaymi, anchata munakuyki, nisqa."
Willakuykuna maytu - Chanka. Literatura - quechua chanka,"Chay pachamantas  sipasqa kusi ñawiwan maqtataqa qawasqa, imatapas  achkatas qaraq, chaynapis rimanakuspanku pakasqallapi  pukllapakusqaku, pacha risqanmanqa warmipa sunqunpipas  kuyakuyqa qispirqusqaña, ichaqa taytan Rasuwillkaqa chayta  qawarisqa hinaspa maqtataqa anyasqa: –¿ima raykutaq  chay churiytaqa chikuchanki?"
Willakuykuna maytu - Chanka. Literatura - quechua chanka,"– nispan  tapupayasqa, waynaqa mana  llullakunan raykus chiqapta  kutichisqa: –taytallay manam  sunquypiqa chaykunaqa  kanraqchu, ichaqa anchatam  churiykita kuyakuni– nispan  kutichisqa, Rasuwillkaqa  piñakurquspansi: – ¡Manam chayqa kanmanchu!, ¡paqarin  kapuqniykita chaninchapusqayki, chaywan ripunaykipaq!"
Willakuykuna maytu - Chanka. Literatura - quechua chanka,"–nispan qaqcharqusqa;  maqtaqa wañuytas chaywan tarin, llakisqallaña pasñata    pakallapi maskaspan ayqikunankupaq rimapayasqa: –kuyasqay  urpichallay anchatam munakuyki, mana qamwanqa manach  kawsallaymanchu, taytaykim qanmanta rakiwachkan, haku  pakanpalla ripukusunchik– nisqa."
Willakuykuna maytu - Chanka. Literatura - quechua chanka,"Sipas warmaqa anchatas  payta kuyakusqa: –ñuqapas anchatam munakuyki, icha  kanankamaqa manam imatapas rurarqanchikraqchu, kunan  tuta kuyanakusunchik, chaynapim warmiykiña kaspa, manaraq  achikyayta ayqikusunchik– nispan llakinta samachisqa."
Willakuykuna maytu - Chanka. Literatura - quechua chanka,"Waynaqa chay niptinsi tuta puñusqanman yaykurqusqa, chaypi  wañuy pachapi kasqakuypihina anchata kuyanakusqaku,  manaraq quyllur qispimuytas, as pachan aptakusqa Anqas Mayu  patallanta Anqukama risqaku, chaypis waska chutarayasqa  chayninta chimparqusqaku, ñas Aqupampa qichqanta  qispichkaptinku intiqa qispirqamusqa, chaypis Rasuwillkaqa  rikchapakuspan warmi churinmantaqa illachikusqa: ….yaw  maypitaq kachkanki, mana qawariykichu– nispan qayan, manas  pipas kutichinchu, wakin churinkunaqa maskankus hinaspa  mana tarinkuchu, mamantas tapun payqa yakukunawan  rimanakusqa kaspan mayukunata: – ¡¿manachum wawallayta  qawakullawaqchik  karqa?"
Willakuykuna maytu - Chanka. Literatura - quechua chanka,"!– nispan tapukun,  chaysi Anqas Mayuqa:  – Mamay wawaykiqa  huk runawan kuskam  Anqupi chimpana  waskanta chinparquspan  Aqupampaman  wicharichkanku– nispan  kutichisqa, warmiqa  chaytas apuman willan, payñataq anchata piñakurquspan  Qapaq warakanta hapiykuspan, hatunkaray rumikunata  chamqarqarisqa, chaysi parahina Aqupampa muyuriqninpi    chayan; paykunaqa llaqtaman chayasqakuña, chaypiñataq    Anqara kamachikuq tiyasqa, paysi rikurquspan: –¿iman raykutaq  qamkunaqa aputa piñachispa chikita apamuwankichik?."
Willakuykuna maytu - Chanka. Literatura - quechua chanka,"¡kaymanta asuwaychik– nispan chay patmamanta qarqusqa,  chaysi kaqlla Urupampa Mayu wayqunman uraykusqaku,  chay qipantas Rasuwilkaqa rumikunata qatichichkan, manam  maypipas pakakuyta atisqakuchu,  machaykunaman yaykuptinkus,  machaypa waqaychaqninku,  Rasuwillkapa churinku kaspanku willaqlla  kasqaku, churinta mana imanayta  atispañataq, kachaykuqlla kasqaku."
Willakuykuna maytu - Chanka. Literatura - quechua chanka,"Waynakunaqa kuyanakuyninkupa  kallpanwansi manaña samayta ichisqaku, chaysi Urupampa  Mayuta chimparquspanku, Chiwyaq mayupiña humpinku  chiriyananpaq armakusqaku, chaymanpas ninayasqa  rumi chayarqamuspan yakutaqa timpurqachisqa, chaysi  musuqmanta ayqinku, wayquntas Qullqan Markamanña  wicharisqaku, urqu wasanpiña pisipasqa samaykusqaku: – manacha kaykamaqa haypachiwasunchu – nispanku tiyasqaku;  qunqaymantas Rasuwillkaqa hatun rumiwan warmitaqa  ñitirqachin, maqtaqa atipakunraqsi, huktas ñawi wiqintin  pawaykuchkaptin, aswan hatun rumiwan wañurqachisqa,  chaypis iskay kuyanakuq waynakuna kuskanku qaqayasqa  wiñaypaq tiyachkanku."
Willakuykuna maytu - Chanka. Literatura - quechua chanka,"Kunankama Rasuwillkapa rumikuna  chayachisqankunapiqa qala kasqanmanta, yunka niraq  pachakunaman tikrasqaku, chay raykum kunankama may  purisqapipas miski ruruta tarpukunchik, chaymi kunankama  Ataypurataqa kuskan qaqantinta kuyanakuqkuna  kunakuspanku yupaychanku, ñuqaykupas Rasuwillkataqa  manchakuywan imatapas, imapaqpas haywarikuyta  churapuniku."
Willakuykuna maytu - Chanka. Literatura - quechua chanka,Pay Rasuwilkapas may tiyasqanmantam llakisqa  churinta watukamun.
Willakuykuna maytu - Chanka. Literatura - quechua chanka,"Chayna nispan willakuyta tukurqamun,  chaykamaqa achikyaypas chayarqamuchkasqaña."
Willakuykuna maytu - Chanka. Literatura - quechua chanka,"Sarasara llaqtatam waqaychaq Achka wata ñawpa  risqanpim Sarasarapa  chakin wayqupi, kimsa  pallqapa chawpinpi  sumaq llaqtacha karqa,  chay raykum chaypiqa  yakuqa achka kasqanpi,  muyuriqninpiqa llapa  imapas waytayuq  qumirlla kasqa, chaypis  qumir yuyukuna, waytakunapas sumaq qawakuyllapaq  kasqa."
Willakuykuna maytu - Chanka. Literatura - quechua chanka,"Rusas hawankunapis pawkarchaqa pillpintukunapas  samaykuqku, siwar qintichakunapas mallkin mallkin, mana kaq  waytakunamantapas miskita husquspan pawaykachaq."
Willakuykuna maytu - Chanka. Literatura - quechua chanka,"Chay kuyayllapaq kitichapa apunkunaqa huk iskay  kuskachasqa runakunam, paykunam  allin qapaqkunapa wawqi panin  kasqaku."
Willakuykuna maytu - Chanka. Literatura - quechua chanka,"Qariqa Ullantay qapaq  sinchipa wawqinsi kasqa, warmiñataq  Manku Qapaqpa willkan kanman  karqa."
Willakuykuna maytu - Chanka. Literatura - quechua chanka,"Qusanmi Gabriel Ninakuntur  sutiyuq, warminñataq Kurnilya  Quritina, paykunaqa allin riqsisqa, haykapipas kusi uyayuqllas  kasqaku; manas haykapipas piñasqaqa kanmankuchu  karqa, hawkam imapas kapuqniyuq kawsakuqku."
Willakuykuna maytu - Chanka. Literatura - quechua chanka,"Qapaq  tiyanankuqa qasi sapanku kawsakuyninkus kasqa, manas pipas  maypas kay kusi runakunataqa imammantapas awqakuqchu,  paykunapam karqa huk chullalla wawa churinku, paypa  sutinmi Lusyano Nikanur, ichaqa Qara Qisqis kuyay sutiwan  runakunaqa riqsisqa, allin yuyayniyuq, Ullantapa mulla samin  hinaspa Manku Qapaqpa willkan kaspan allin yachayniyuq  karqa, mana suwa, llunku kasqanpi runakunaqa anchata    kuyaqku, sumaq rikchayniyuq waynam karqa."
Willakuykuna maytu - Chanka. Literatura - quechua chanka,"Sapa kutim  Pawsa llaqtaman uraykamuspan apustul Santyaqu nisqanwan  waytakunata churapuq, payqa paypi iñiqmi karqa, imaynam  Pawsa llaqtapa patrunnin kasqan rayku, chay kuskatam  miski yuyukunata kuyaqninkunaman aypun, chayta ruraspa  wayralla, turu manyapa purisqanhina kallpaspan kuyasqan ayllu  wasinman kutiykuq."
Willakuykuna maytu - Chanka. Literatura - quechua chanka,"Payqa makinpi chukunta aywichisparaqmi,  paqarichisqan tayta mamanta napakuykuq hinaspam apasqan  miski tantachakunata kusi mikunankupaq aypuq."
Willakuykuna maytu - Chanka. Literatura - quechua chanka,"Kay rurayta tukuspanmi wichay urquta purispan, suqusmanta  rurasqa qinanta waqachispa, urqu wasankama chayaspan  chaypi wiñaypaq kaq ritikunapi samaykuq, pisiparquspanki  wakinpiqa :–manañam atiniñachu–niq…ichaqa manam  chaywan llallichikuqchu, uman  urquman chayaykuspanmi rumi  hawanpi tiyaykuspan, waqaspan  qinanta llakita waqachiq,  wiqinkunam chaqchusqa  qilli rumikuna kaqlla llipipipiq,  purispansi wichiykun, riti hawanpi  hatarinraq, aswan karunchaspan  panpakunata qawarin, chay  hatun pata mastarisqa pachata,  chay kasqanmantas waranqanpi  qachu mikuchkaq ushakuna  kasqa, hina wachwakunapas  quchakunapi tuytuchkaqta  qawarisqa."
Willakuykuna maytu - Chanka. Literatura - quechua chanka,Chaynapi urayman  wichayta qawarispan sunqun manchariyta tarisqa:  ¡Manchakuchkanim...piraq hamuchkan…!
Willakuykuna maytu - Chanka. Literatura - quechua chanka,"– nirqa ima hinam  huk sumaq sipas ichimuspan, kasqanman asuykamuchkaqta  qawaspan, –raprayuqhinam kasqa– nispan umallanpi  rimapakun."
Willakuykuna maytu - Chanka. Literatura - quechua chanka,"Wayralla Qisqispa ñawpaqninpi rikurirqun,    payñataq: – imayna kallpayuqmi kanki, kay pampakunata  wayralla chimparqunaykipaq, hinaspa sapallay tiyakusqayman  chayarqamunaykipaq."
Willakuykuna maytu - Chanka. Literatura - quechua chanka,"Payqa: – Ñuqaqa sumaq Quraquram  kani, kunanqa chayta Qura qurawan riqsinchik, kaynintam  uku pachapi quri waytakuna pallaq muyayman hamuni, wak  karupi kaq Qurikanchayman apanaypaq, hinam chaypipas  riti urqukuna kasqan qapaq Pumawiripa munaychakusqanpi."
Willakuykuna maytu - Chanka. Literatura - quechua chanka,"Chaypim ñuqaqa kawsani, chiqap kasqan riti mamanchikpa  qayllanpi, payta yupaychakuspa, sichpallam qapaq tiyanayuq  Qura qura llaqtapi payqa karqa, kunanqa manaraqmi pipas  riqsinraqchu."
Willakuykuna maytu - Chanka. Literatura - quechua chanka,Chayta willaspanmi chay mana riqsisqa akllaqa  chinkakurqun.
Willakuykuna maytu - Chanka. Literatura - quechua chanka,Qisqisqa manchakuymantas yuyayninta  chinkarqachin rikcharispa hatarispanñataqsi qaparin: –¡Taytay  Ullanta!¿maypim kanki?
Willakuykuna maytu - Chanka. Literatura - quechua chanka,"Manku Qapaq  machu taytaypas…kallpaymi pisirqun… ¡hamuy… qapaq  kasqayki chinkasqamanta, waqani!"
Willakuykuna maytu - Chanka. Literatura - quechua chanka,"kunan kay mana pipapas  riqsisqan pachakunapi tarikuni – nispanmi, suqusmanta rurasqa  qinanta waqachispan waqan…   hinaspanmi tayta mamanpa  wasinman tutaykuchkaqtaña kutirqa,  pisipasqallaña yaykuykuptinmi, huk  mana riqsisqan uyayuq runakunata  qawarqun hinaspam yuyayllanpi: –  ¡Manchakunim!"
Willakuykuna maytu - Chanka. Literatura - quechua chanka,"Huknin runas kuyaq  simillawan: – Lusyanu wallapaq akllasqan  kachkanki, qamqa yachankim, mama  suyunchik nanachikuq kanaykitaqa –  nisqa."
Willakuykuna maytu - Chanka. Literatura - quechua chanka,"Lucianuqa sunqunmanta: –allinmi  chayqa risaqchiki – nispan kutichisqa,  hinaspanmi tiyasqanmanta hatarispan,  kuyasqan tayta mamanpa qayllanman  qunqurikuspan…payaña mamanpa chakinta makinkunatapas  muchaykun, taytantapas hatun rikrawan makallaykuspan    yuyaychakuq sunquwan urkunpi muchaykusqa, chaypi: –Tayta  mamallaykuna saminchaynikichikta quykullawaychik–nispa  mañakun, machu payaña tayta mamansi, wawa churin  kuyasqankuta saminchasqaku: –kuyasqay churillay,kawsayniypa  samaynin, Qapaq yayam hinaspa Mama suyunchikmi qayasunki,  amam machakunkichu aswanmi qapaq sinchikunahina  kanki, pipas yupaychasunaykipaq–nispanmi waqaykuspan  hukkamaña ninakurqaku."
Willakuykuna maytu - Chanka. Literatura - quechua chanka,Paqarinninman Qisqisqa pukawan  yuraq rurasqa wifalan ichuq makinpi aptakusqas ripusqa.
Willakuykuna maytu - Chanka. Literatura - quechua chanka,"Pawsa  llaqtaman chayaykuspas alliq makiwan chukunta aywirispan  llaqtata rimakuykusqa, hukninwanñataq wifalanta aywichisqa,  chay pachaqa iñina wasipi kaq kampanakunapas llakitas  waqtamusqaku, ichaqa kusisqatahina qawaspanku kusiyllaña  tatantanyamusqa."
Willakuykuna maytu - Chanka. Literatura - quechua chanka,"Alliq makinpi chukunta haywarispan llapan  runakunamanta kacharparikusqa, urquta wicharispanñataq:  – ¡kawsachun mama suyu!"
Willakuykuna maytu - Chanka. Literatura - quechua chanka,– qaparispan  karunchakusqa hinaptinmi chay qari Qisqis Lusyanuqa  chinkarqusqa.
Willakuykuna maytu - Chanka. Literatura - quechua chanka,"Kunanqa Santa Katalina Wallakuna tiyasqankupim  kachkan, chaymantam sunqullanpi tayta mamanta kuskachan,  wayrapa samayllanpipas watukuykunsi, paykunawanmi kachkan  imaynam allin asnay waytakunapi tiyasqanhina."
Willakuykuna maytu - Chanka. Literatura - quechua chanka,"Turpuylla hatun walla Kay maqtaqa manchay  wallas, allin aychapa  huntasqan, hatunkaray  ukumarihina wirasapa."
Willakuykuna maytu - Chanka. Literatura - quechua chanka,"Uyansi  tumpa yana niraq siminsi  uñahinalla ichaqa raku  wirpayuq kasqa, uyanqa  pukruhina, qawariyninpas  ñawchillañas kasqa."
Willakuykuna maytu - Chanka. Literatura - quechua chanka,"Maqanakuypi tuki, anchukuypaqpas illapallañas, takanakuypaq  qarisu, mana manchakuq, ima ruraypipas ancha yuyayniyuq  kasqa."
Willakuykuna maytu - Chanka. Literatura - quechua chanka,"Taytansi Pampas llaqtayuq, mamanñataq Patasmanta  kasqa."
Willakuykuna maytu - Chanka. Literatura - quechua chanka,"Payqa Qura qura llaqta hukkaqnin chukllapi paqariqmi  karqa, irqi kaspanqa yana pachayuq, yana wikukunawan  kuskachakusqam purikuq, payñataq kamachikuqninhina siqillapi  qucha patanpi purichiq."
Willakuykuna maytu - Chanka. Literatura - quechua chanka,Maqtaña kaspanmi pasñakunapa llikllankunata wayralla  ayqikuspan liqliskuna pawasqanhina altakuq.
Willakuykuna maytu - Chanka. Literatura - quechua chanka,"Manaña  chaywan pisipaspas, pampakunapi kallpaspan punchaw qunta  qatipayaq."
Willakuykuna maytu - Chanka. Literatura - quechua chanka,"Chay pampakunapitaq kuyaq masinkuna kasqa,  Waman pampapi akakllukunawan tinkuq, Warmi Pampapi  qinchukunawan puriq, Aykarapiqa tuyakunawan sukapakusqa,  Wayllanipi chiwakuwan chalchakakunawan qayaykachakusqaku,  Pichwanipiqa waychawkunawan, piqiskunawanpas  kuskachakuspa pukllasqaku."
Willakuykuna maytu - Chanka. Literatura - quechua chanka,"Llapa rurasqankunatam muyuriqninpi  yachaqku, chaypi amirquspas huk suyuman Aqu Chiwchinta, Yawri  Wirinta hinaspa Usqunninta risqa, chaykunapiqa manas riqsisqan  qintikunatapas tarinchu, manataq intipaschu utaq quñipaschu,  manataq kuyasqan mallkikunapas chaypiqa kasqachu, chayqa  huk kawsay mana riqsisqankunañas kasqa, ichaqa pisaqakuna,    puku pukukunas, hinataq chiri, wayra, ichukunapa hawanta  pukuspanku, sukastin tayakunapa hawankunatas paykunawan  risqaku."
Willakuykuna maytu - Chanka. Literatura - quechua chanka,"Chaypi suqyapa mullpayachisqan qumir qachukunapis  hatun tukuq wikuñakuna kasqa, mana pipapas kuyuchinan  wiskakunapa wasinkupas kasqataq."
Willakuykuna maytu - Chanka. Literatura - quechua chanka,Chaysi Turpuyllaqa: – kay allpa  pachaqa mana tukuqmi kasqa – nispan intipa wañuysan wachinta  chaskispan tiyasqa.
Willakuykuna maytu - Chanka. Literatura - quechua chanka,"Anti suyupa wallankunas llapan  qatinakuq urqukuna kanman karqa,  qapaq ñawpa sinchikunapa apasqan  Sara sara, Qarwarasu, paykunas  Turpuylla mana yupaychakuspa  puriykachasqanta qawaspa,  maqanankupaq kasqaku, chaysi  turumanyata, puka siqulluyuq  illapata kamachisqaku hinaspa  parata runtus chikchiwan kuska  waqtarqunankupaq kachaykusqaku."
Willakuykuna maytu - Chanka. Literatura - quechua chanka,"Payqa chaywanpas mana manchakuspan hinalla purikuq,  imayna pacha timpuptinpas, utaq pakchakamuptinpas,  hinallam saqrapas piñasqa qayllanmantaqa ayqikuq,  ¿imamantam manchakunman karqa?"
Willakuykuna maytu - Chanka. Literatura - quechua chanka,"Kay yuyaykunata  hamutaspanmi, tumpa suqu uma sayasqa runawan tinkurqun,  paysi hatun lluchka qaqawan rurasqa wasinman rinankupaq:  – ¡Haku wasiypi samakusunchik!"
Willakuykuna maytu - Chanka. Literatura - quechua chanka,Payqa  Pumawiri sutiyuq kamachikuqsi kasqa.
Willakuykuna maytu - Chanka. Literatura - quechua chanka,Turpuylla kuyakuyninmanta kusichinanpaq purisqanmanta  willakusqa.
Willakuykuna maytu - Chanka. Literatura - quechua chanka,"Achikyaytaqa, kacharinanpaqsi, Pumawiriqa wasin  uma hawanman qispichin, chaypis chuya kallpa simiwan  rimapayan: – Ñuqapas qamhina ancha kallpayuq waynam  karqani, yachachiqniymi Pacha Tupuq karqa, ñuqapas achka  munay musquyniyuq karqani, paymi achka pakasqakunata    yachachiwarqa."
Willakuykuna maytu - Chanka. Literatura - quechua chanka,"Chaymi, imakuna kananta, wañuy kawsay  watuyta yachani."
Willakuykuna maytu - Chanka. Literatura - quechua chanka,Turpuyllaqa qasi sunquwansi uyarikun:  ¿achikyay intipa llipyay wachinkuna kanchirimusqanta  qawankichu?
Willakuykuna maytu - Chanka. Literatura - quechua chanka,"¡Chaynatam punchaw puchukayninpi  pakakusqantaqa qawanki!, chayman hinataq kawsayninchik,  yuyarimuspa, wiñaspan puqurin hinaspataq wañuyta tarin –  nispan qatinraq: – kaypim paqarisqanchikpa hayllanpi hinataq  wañunanchikpa wasanpi kanchik, ichaqa yupiykikunatam  manaraq churachkankichu."
Willakuykuna maytu - Chanka. Literatura - quechua chanka,"Alliq makintam mana riqsisqa  runakuna saruwaqninchik hamunqaku, ñuqanchikqa  amachakusun ichaqa chayqa yanqapaqmi kanqa, paykunaqa  saruwaspanchikmi ichuqman chayanankukama wicharinqaku."
Willakuykuna maytu - Chanka. Literatura - quechua chanka,"Imallapipas yanapakunkim, kunanqa maykamapas  maskasqaykiman ripuy, kutimunaykipaqqa, hatunkaray Sinchi,  kuskachaqniy apum kanki– nispan tukuykun."
Willakuykuna maytu - Chanka. Literatura - quechua chanka,"Turpuylla: – Pay  nikullaykim tayta Pumawiri, mana tarisqay ñanpi, chayraq  kallpachakuyta qampi tarini, chay kallpam mana ruray  atisqaykuna qispichinaypaq yanapawanqa."
Willakuykuna maytu - Chanka. Literatura - quechua chanka,"Arí waynallaraqmi  kani, ichaqa ima muchuyraq suyawachkan, pachapa  maqakusqan, pakasqakunapa intuwasqan, chaymi ñawchi  takarpupa tipasqanhina chayaq, wañuy maskaypas samayniyta  kallpachan hinaspa supayniytapas qarayaykachin, hukkamaña  taytay Pumawiri – nispan ichiyta qallarispan karunchakun."
Willakuykuna maytu - Chanka. Literatura - quechua chanka,"Amaraq hikutakuychu, kutirimuy, huk yuyawanaykipaq  kuyakuyniytam qusqayki, icharaq yanapasunkiman– nispan  qayan."
Willakuykuna maytu - Chanka. Literatura - quechua chanka,"Huk warakata alliq makinwan muyuchispan Pumawiri  Turpuyllawan hichpanakunku, kuraq sumaqllata qawachispa  iñichin: –Kayqa wañuchinapaq chuqaq armam, kaytaqa  awqakunamanta amachakunallaykipaqmi hapinayki;  kunanmi imaynam llamkasqanta yachachisqayki – ruyru  rumita hapiykuspanmi warakata qawachin: –kayhina ruyru    rumita hapispam pampanman  churanki– nispan wakman  kaykan qawaspam, huk atuq  usha mikurqunanpaqña kaqta  qawarqun: – ¿qawachkankichu  chay usha wañuchinanpaq  kaq Atuqta?– nispan qawachin,  Turpuyllaqa: – ¡Arí qawanim tayta!–  tumpa suyaqllaña nin, machuqa: Hukkaqninpiqa kawsaqta  chiqap yachachinanchikpaq wañuchichwanmi – nispan,  waskan patankunamanta hapispan warakataqa muyuchin, iskay  muyuypi hukninta kachaykun ¡wap!"
Willakuykuna maytu - Chanka. Literatura - quechua chanka,"nispanmi rumiqa pinkirqun  hinaspam atuqpa umanpi chayarquspan chayllapi wañurqachin:  – Chaypaqmi kay qukusqay allin, sutinmi waraka– nispan quykun."
Willakuykuna maytu - Chanka. Literatura - quechua chanka,"Turpuyllaqa kunkanman sillwikuykuspanmi anchata pay nispan,  ñan purinanta kawsayninpa nisqanman ripukun, purin…purin…."
Willakuykuna maytu - Chanka. Literatura - quechua chanka,"Chukllanman chayaykuspanmi mana hawkayayta tarispan,  intipa pakakunanmanñataq purinanpaq churapakun,  ¿maynintataq riyman?"
Willakuykuna maytu - Chanka. Literatura - quechua chanka,"Nispanmi Sanqarara Mayupa risqallanta  tarin, chay mayuqa maman quchamansi wañuq rin."
Willakuykuna maytu - Chanka. Literatura - quechua chanka,"Maqta  urupa chutarikusqan hinatas purin, mana riqsisqan wayqu  pachakuna kasqa."
Willakuykuna maytu - Chanka. Literatura - quechua chanka,"Chaypiqa waraqukuna, qillullaña ritamakuna  ñankunapa patanta achalasqaku."
Willakuykuna maytu - Chanka. Literatura - quechua chanka,"Sachakunapas mana yaykuy  atina achkallañas, mallkinkunapi, wiqrukuna qaparispanku  wakman kayman ratakusqaku, hinapitaq achkan kukuli upallalla  suyachkanku, chaypitaq runa tukuq chawkatupas kasqa."
Willakuykuna maytu - Chanka. Literatura - quechua chanka,Intis  kanchiriyninwan imatapas tiqtirquypiña hinaspa tutapas rupaq  quñillanas kasqa.
Willakuykuna maytu - Chanka. Literatura - quechua chanka,"Chaypa tukuyninqa mana tariy atinam kasqa,  chaypiqa Chukchum wañuchinanpaq kusisqa suyachkarqa,  runaqa amachakuypi kaspan mana tususqantaqa musyarqachu."
Willakuykuna maytu - Chanka. Literatura - quechua chanka,"Chaynapim Llankiman kunan(Qaki), nisqaman chayaspan kuyaq  warmi qari masinkuta tarikun, chaymantaqa risqaku Ñakariman    kunan (Akari), chaypiqa achkayasqakuña, Nanasqaman kunan  (Nasca) chayaspanku, chaypiqa Awqa Puklla Kurakawan  riqsinakusqaku, paypa ayllunkuna, wallankunata, Sinchi  kamachikuqkunatapas riqsiykachisqa, Atuqsa sutiyuqsi wallapa  kamachikuqnin, yuyaqninpas kasqa."
Willakuykuna maytu - Chanka. Literatura - quechua chanka,"Chaypiqa warakan raykus  Turpuyllaqa allin riqsisqa, chay  raykuñataq warmikuna Miski  Takiwan Quri Rikra paymanta  kuyaq sunquyarqusqaku."
Willakuykuna maytu - Chanka. Literatura - quechua chanka,"Llankipi raymi tukuytas  llapanku sara tipiy llaqtaman  kutirisqaku, chaypis Suqta  Ruqana kamachikuq  yanapaqnin Rumi Makiwan  chaskisqaku, chaypitaqsi aswan sumaq raymita rurasqaku."
Willakuykuna maytu - Chanka. Literatura - quechua chanka,"Kimsa punchawñas raymi kasqankupi, huk willakuy raymitaqa  qullurqachisqa."
Willakuykuna maytu - Chanka. Literatura - quechua chanka,Chaysi Wayna Qapaqpa wallankuna llaqtakunapi  awqakuspan Tawantinsuyuman Inkakuna kamachiyniman  churananpaq hichpaykuchkasqaña.
Willakuykuna maytu - Chanka. Literatura - quechua chanka,"Chayllapis nina rataqkunapas  chiriyarqun, Turpuyllapas tusuqhinas katkatan, chayqa manam  manchakuymantachu karqa, Chukchu runa kayninman  yayakusqanmantam kasqa, chayta qawaspanku uywapa  qayaqninhina qatqillay qatqi hampita quspanku chullallapi  hampisqaku."
Willakuykuna maytu - Chanka. Literatura - quechua chanka,"Awqa Puklla kuraka, hichpanpi Suqta Ruqana  kasikiwan kuska rimanakuspan  hukllawakusqaku chaynapi  awqanakuy wallakuna  kamachinankupaq sinchikunata  kaynata akllanku: Atuqsata  chala suyu, mama quchamanta,  Awqakama(Yauca) wañuy kawsay  nanachikunanpaq kasqa."
Willakuykuna maytu - Chanka. Literatura - quechua chanka,Rumi    Makitaqa Qusqupi kunan (Inka Wasi) harkakunanpaq kamachinku.
Willakuykuna maytu - Chanka. Literatura - quechua chanka,"Turpuyllataqa, riqsichikuy tarisqanpi chay Qusqupi kasqanmanta  Apurimaqkama awqakunanpaq kamachisqaku."
Willakuykuna maytu - Chanka. Literatura - quechua chanka,"Chaysi Turpuyllaqa  waranqanpi warakakunata simpachisqa, mana paykunapa  ancha Maqanankuna, wara kaspinkunapas kasqan hawa, mana  chay llasaqkunawan purinankuraykutaq, purinankuqa achkam  pachak pachapuriykunas kasqa."
Willakuykuna maytu - Chanka. Literatura - quechua chanka,"Chaynas pusaq punchawpaq  awqanakuypaq imankunapas rurasqaña kasqa; Miski Takiqa,  Quri Rikrantinsi munakusqanku  qaripa kamachiyninpi qipanta  qatikusqaku."
Willakuykuna maytu - Chanka. Literatura - quechua chanka,"Atuqsaqa Rumi Makintinsi  ancha piña awqanakuymanta  llallirqachikusqaku, hinaspa  asllayarquspanku maqachikusqa  Wanka willkaman ayqikusqaku,  chaykamaqa Turpuyllaqa Qura  Qurapa Qullanan kaspan mana chayllaqa atipachikurqachu,  chayrayku Wayna Qapaqpas allin ñawiwan qawarqa."
Willakuykuna maytu - Chanka. Literatura - quechua chanka,"Llumpay intusqankumanta qipanman allimanta anchurqa, Inti  Watananta, Qarwanillanta, Tastamayunta hinaspan kuyasqan  Qura Qurapa chayarqa, chaymantaqa aswan hatunkaray  urqupa umankama qispirquspan chaypi wañuy tarinankama  awqakuspan amachakurqa."
Willakuykuna maytu - Chanka. Literatura - quechua chanka,"Kay wañusqan urqum kunankama  sutinta apan, kikin pacham risqsikuyninta churaspan chaypi  Qura Qurapa waqaychaqnin kananpaq churarqa."
Willakuykuna maytu - Chanka. Literatura - quechua chanka,"Munakusqan  warmikunapas chay manaraq wañuchkaptinsi Wayna Qapaqta  mana wañuchinanpaq mañakusqaku, mana chayta taripankus  wiqinkunawan quchakunapa yakunta huntachisqaku, chaymi  kunankamapas hichpanpi Parwan Qucha sutiyuq, chaymi Qura  Qura llaqtayuqkunaqa saminchayninta maskanku, qucha patanpi  qinakunata, wiyulinkunata, hitarrakunatawan waqachispanku."
Willakuykuna maytu - Chanka. Literatura - quechua chanka,"Putuqchi urqupa quri pakasqan   Ispañul runakuna Tawantin  suyuman chayamusqanpim  Ransisku Pisarru nisqan  Qusqu llaqtapiqa  munaychakurqusqaña,  llapan quri  kanchakunatapas  mana quriyuqtaña qipachisqa, hinataq Atawallpa Inkatapas  hapirqachispan wichqarqusqaña, chaymi kawsachinanpaq  achka quri qullqita mañakusqa: –¡Sichus mana mañakusqayta  quwankichu hinapaqa wañunki punim!– nispanmi, Pisarruqa  kawsayninpa chaninta churarqa."
Willakuykuna maytu - Chanka. Literatura - quechua chanka,"Chaypim Atawallpa  Inkaqa: – ¡Tawantinsuyu muyuriqninmanta qurita, qullqita  astamuychik, chay chaninwan  kawsay quwanankupaq!"
Willakuykuna maytu - Chanka. Literatura - quechua chanka,"Nispan kamachikusqa, chayta  uyarispanku hichpanpi kaq  yanapaqninkuna tawantin  suyuman kay kamachikuyninta  aypurqaku."
Willakuykuna maytu - Chanka. Literatura - quechua chanka,"Kay willakuyqa  tawantinsuyupa llapa suyunku,  patmanku, llaqtanku, markanku hinaspa ayllunamanpas  chayarqusqañas hinaspam llapanku llakisqa tarikusqaku, chay  raykutaq kunkistarur nisqan runapaq llapan suyukunamanta  quritaqa huñumusqaku."
Willakuykuna maytu - Chanka. Literatura - quechua chanka,Inkapa kamachiynintaqa chaskikunas  llapan suyukunaman apasqaku.
Willakuykuna maytu - Chanka. Literatura - quechua chanka,"Chaypim qurita huñuspanku,  Inka kacharisqa kananpaq nispanku kasqa."
Willakuykuna maytu - Chanka. Literatura - quechua chanka,Chay willakuy  mastarikusqa chaymi llapan suyukunamanta waranqantin  uywakunapi quri qipikusqallaña Kahamarkaman apanankupaq  kasqaku.
Willakuykuna maytu - Chanka. Literatura - quechua chanka,"Chay pachakunapi ñankunaqa sasa purinas kasqa,    imaynam antikukuna urqun qasayuq, wayqun waqtayuq,  qaqan pampayuq, kasqanku rayku."
Willakuykuna maytu - Chanka. Literatura - quechua chanka,Hinataqsi chay minkawan  purikuyqa ancha sasa chikiwan rinas kanman karqa.
Willakuykuna maytu - Chanka. Literatura - quechua chanka,"Chayqa ispañulkunapa ukunpis  ancha suwakuna kasqaku ichaqa  paykuna mana munarqakuchu  chay qurikuna Kahamarkaman  chayananta, chaynas paykuna  purapas suwanakuspanku,  sipinakuspapas, quri sunqulla  kasqankupi."
Willakuykuna maytu - Chanka. Literatura - quechua chanka,"Kay ñuqanchikpa suyunchik hichpanmansi huk  Kasikiwan kuska achka inkapa runankuna chay qurikuna  apananku rayku Qusqumanta hamusqaku, mana suwakunawan  tinkunankuraykuñataq, qapaq ñanmanta hukwarquspa huk  urqupa pakasqan ñanninkunata risqaku."
Willakuykuna maytu - Chanka. Literatura - quechua chanka,"Chaynapis Ichu  mayu patatallanta risqaku, chaypi ichapas mana allinmanta  harkakunankupaq kanankuta iñispanku."
Willakuykuna maytu - Chanka. Literatura - quechua chanka,Yaqas Kallkimanñam  chayaykuchkarqakuña hinaspas chaypi qunqaymanta  huk yana tuku pisqu hawankuta pawarqamusqa.
Willakuykuna maytu - Chanka. Literatura - quechua chanka,"Chayta  qawaspankus chay runakunapa yuyayninkupi, chayqa chiki  willakuq kasqa."
Willakuykuna maytu - Chanka. Literatura - quechua chanka,"Chayta qawaykuspas Kasikiqa wayralla  ichinankupaq utqakurqa, imapas mana allinkuna kananmanta  amachakunankurayku."
Willakuykuna maytu - Chanka. Literatura - quechua chanka,"Kallpayllañas Asinsiyun pampaman chayarqusqaku: Putuqchi  urqupa chakinpiña kaspa, chimpamanta huk qunti wayra  hamuchkaqta qawarqusqaku, chaysi kawallukunapi sillakusqa  suwa runakuna hamusqanku kasqa, chaykunas qaparistin, mana  riqsisqa wañuchinankuna hapikusqa, illapatahina tuqyachistin  hichpankuman asuykamuchkasqakuña."
Willakuykuna maytu - Chanka. Literatura - quechua chanka,"Kasikiqa wakin kuskan  risqanku wachiyuq kaq runakunatas qiparqachin, chay supaypa  wawan runakunawan awqanakuspanku amachakunankupaq,  chaysi chayman chayarquspankuqa wañuchinakuyqa ancha    kasqa."
Willakuykuna maytu - Chanka. Literatura - quechua chanka,"Chaykamaqa  llamakunataqa  qipisqanku waqaychanankupaq  ayqichisqaku, chay millay runakunaqa  inka saqisqankunataqa wañuchiy  illapankunawansi wañurqachisqaña,  aswansi urqu qaqa kuchuman qatisqaku,  chay hina kuchuman asuykusqankupis  urqu qaqapi, huk hatunkaray machayta  tarirqunku, chaymansi llamakunataqa  utqayllaman qatispanku ukuman haykurqusqaku."
Willakuykuna maytu - Chanka. Literatura - quechua chanka,"Ispañulkunaqa  qipantas qatispanku wañuchinankupaq chayman atipakusqaku:  –¡Manañam chaymantaqa lluptiwasunñachu¡ ¡Wañuchiychik…!–  nispankus mana imapas manchakuywan urqumankama  chay wachikunatapas anaqta tuqyachisqaku;  chayllapis  Apu Putuqchipa piñakuynin qispirqamun, chaysi machay  ukupi kaqnunata qaparispan: – ¡ancha  ukuman, chaypi waqaychakunaykichikpaq  yaykukuychik!– nispan kunasqa, chaysi  llamayuqkunaqa uku machayman  yayakukusqaku punkumanta asukuspanku  hinaspas qaparikarqamun: kunanmi   riqsiwankichik supaypa churinkuna!–nispan,  machaypi kaqkunapa qayllanpiqa ancha  rupariq waspiysi muyuriqta antayarqachin,  manas chaywanqa ispañulkunaqa  imatapas qawakurqakuñachu, hinaspan lluqllarichkaq yaku  timpuchkaqta hawanman maqchiykamusqa, chaywansi  ispañulkunaqa rupasqa wañusqaku, mayna achkatachiki  maqchirqapas, ichaqa chaywanqa ichu mayukama  wañusqa apachikusqaku, wakinqa qaqanpakurquspas  chaypi kawsayninta puchukachirqaku."
Willakuykuna maytu - Chanka. Literatura - quechua chanka,Chay hinam chay  millay runakunaqa quri suwakusqankupi wañuyta tarirqaku.
Willakuykuna maytu - Chanka. Literatura - quechua chanka,Ichu mayupas ukuchata hina chaytaq aparqarisqa.
Willakuykuna maytu - Chanka. Literatura - quechua chanka,"Manañam haykapipas chaymantaqa runakuna Kasikitaqa  qawasqakuñachu, manataq chay llamankunapas qurintin  mayman risqantaqa yachakusqachu."
Willakuykuna maytu - Chanka. Literatura - quechua chanka,"Kay pachakninpi  watakuna risqan uyarikuyqa kachkan, hukkaqnin tutakunapis  Putuqchi urqumanta huk runa chunka llaman qipikamayuq  waqaychaykuchkaqtahinas qawanku, chay llamakunas  Chinchay suyu Kahamarka kasmanman qawarichkankuman."
Willakuykuna maytu - Chanka. Literatura - quechua chanka,Wakin runakunaqa chay runa Putuqchi machaykunapi  quri qipiyuq llamankunawan pakakusqansi Atawallpapa  kutimunanpaq suyaspan kasqanmanta iñinku.
Willakuykuna maytu - Chanka. Literatura - quechua chanka,"Putuqchi Urquqa, Wankawillkapa Apum, chay pacha  piñachisqankupis rupaq quñi yakuta churamusqa, ichaqa  kay pachapipas churamun manañam runa wañunanpaqchu  aswanqa runakunapa unquyninkunapas mayllakunanpaq,  unquyninkuna hampikunanpaqmi churasqa."
Willakuykuna maytu - Chanka. Literatura - quechua chanka,"Kaymi   llaqtanchikpa imaynam, imapas paqarisqanmanta willakusqa,  kunan pachapiqa chay quñi yaku kasqankunata San  Ristuwalwanñam riqsinchik."
Willakuykuna maytu - Chanka. Literatura - quechua chanka,"Riti Anka Willka watukusqay Kay pachapi purisqaypim,  Wamanrasu Apu urqutaqa  huk kutilla hichpanmanta  qawaykuyta atirqani, chayqa  huk hatunkaray riti urqum,  anka paway qallarichkaqhina  rikchayniyuqmi kasqa."
Willakuykuna maytu - Chanka. Literatura - quechua chanka,"Machu  taytay warmalla kasqaypi,  samanay pachapi apawasqanpim chayta qawarqani."
Willakuykuna maytu - Chanka. Literatura - quechua chanka,"Huk inti siqaykuytam taytaypa taytan wasipi rikurirqamun  mamaytañataq: – Paqarin achikyayta Chunta Qasaman risaq,  wawaykita willaspayki iman apananta allichay, kunanmi mana  riqsisqan pacha muyuriqkunata riqsichisaq, chaytaqa manam  haykapipas qunqanqachu– nispan kamachirqa."
Willakuykuna maytu - Chanka. Literatura - quechua chanka,"Chay nisqan  punchaw iskay wistuwan chayarqamun, hukninmi ñuqapaq  churasqa karqa."
Willakuykuna maytu - Chanka. Literatura - quechua chanka,"Wasiymanta lluqsispa yaqa tawa pacham  sillakusqa riniku, Asinsiyunpi Ichu mayuta chimpaspayku,  Saqsamarka pawkarchasqa llaqtachakama chaki ñanllanta  purispa qispirquniku, rumi wasichakuna kasqanta ichiniku hinaspa  challwa uywana qutupa qayllantapas riniku; qatinasninpi  Chupas Pata wayquman  yaykurquniku, chaymanta  lluqsiykuspa Qiwlla Qucha  patanta sillasqakama rirqaniku."
Willakuykuna maytu - Chanka. Literatura - quechua chanka,"Huñusqa chukllachakuna  kasqanpim kawallukunata  saqipakuniku, chaymantam  chakillawanña yaqa iskay pacha chawpinta puriniku,  hinallam wichayman rispa uña urqu umankama qispiniku,  hina chinpanman chayaykuspa, Wamanrasu apu riti urquta  imam sayaninpi qawarquniku, kayqa Wankawillkapa kuraq    apunmi, ancha sumaqllañam,  manam chay sumaq kayninta  imawanpas tinkuchichwanchu."
Willakuykuna maytu - Chanka. Literatura - quechua chanka,"Kay apuqa llaqtamanta  yaqa chunka pusaqniyuq  waranqa taktipa yupasqan  karunchanpim tarikun, hinataq  maman quchamanta yupaspa pichqa waranqa pachak  chunka pichqayuq taktipa yupasqa hawanpim tarikun."
Willakuykuna maytu - Chanka. Literatura - quechua chanka,Kayqa  Santa Bárbara nisqan kumun Ayllupa allpanpim tarikun.
Willakuykuna maytu - Chanka. Literatura - quechua chanka,"Chay  apupa riti sikinkunapim ancha manchay kusiwan chay sumaq  qawakuypaq pachawan qipakurqani, chaypitaqmi mana  watasqa wikuñawan, paquwan, llamawan, luwichuwan  hinaspa ushakunapa chawpinpi tarikunchik; chaypiqa imapas  chuyallam, manam runapa churasqanqa imapas kanraqchu,  manaraqmi runakunaqa imatapas qachachasqaraqchu."
Willakuykuna maytu - Chanka. Literatura - quechua chanka,"Aslla puriy hichpallapim chay suyupi hatuschakuq runakuna,  ritiyuq urqu apuman mana allinmanta waqaychananpaq,  allin kawsaynin qispichinanpaqhina uywankupas allin  mirakunankupaq haywarikuspa churasqaku: – ¡Taytallay  Wamanrasu kuyakuyniykimanta suyaspa kay aslla  churakuyniykuta chayaykachimuykiku qam chaskiykullawayku!"
Willakuykuna maytu - Chanka. Literatura - quechua chanka,"Kay riti Anka Willkaqa, sallqa runakunapa  yupaychasqanmi, ancha kallpayuqtahina, manchakuypaq  kayniyuqtahinam hapinku."
Willakuykuna maytu - Chanka. Literatura - quechua chanka,"Payqa  hatun atiyniyuqmi qispirquy  atipakuq runakunatapas  muspachin, yuyaynintapas  chinkachin mana yupaychakuywan  rurasqankupi."
Willakuykuna maytu - Chanka. Literatura - quechua chanka,"Chay raykum  wakinpiqa wañuqpaq  wichiykamunkupas, manam pipas    chaymanqa hinallaqa qispiytaqa atirqunmanchu."
Willakuykuna maytu - Chanka. Literatura - quechua chanka,"Payqa chiri  suyupim llapan kuyasqa hañachukunawan kuska kawsanku,  paykunam anaqmanta pipas asuykuqta qawarimuchkanku,  riqsisq runaqa kusikuywanmi qaparispa rimakuykunku:  – ¡Haylli apu waqaychaq qinti, kuntur…!"
Willakuykuna maytu - Chanka. Literatura - quechua chanka,"Chaynapi  kikin apupas pim kanaykita, ima sunquwan risqaykitapas  watukusunkiña."
Willakuykuna maytu - Chanka. Literatura - quechua chanka,"Chay apamusqa chiri wayrataqa runa kayniypi yuyaniraqmi,  Wamanrasu Apu urqutaqa manam qunqayta atinichu, imaynam  sumaqllaña kasqanmanta hinaspa  ancha yupaychakuywan asuykuna  kasqanta, imaynam Wankawillka llaqtapa  unanchaqnin kasqanpi, chaytaqa machu  taytayqa niwarqañam: – Paytaqa ancha  yupaychakuspa kuyanam,  payqa  amachay kamachiyniyuq taytam,  sutinpas iskay simimantam tuqyan “waman” pawaq qinti; “rasu”  ritiyuq urqu nisqanmi."
Willakuykuna maytu - Chanka. Literatura - quechua chanka,"Kunanqa machu kayniypiña hayllankunapi purisqayta  yuyarispay llakiwan qawarini, imaynam runapa mana allin  rurasqankuna, ritinkunapas chullurispan manaña ñawpaqhina  allintañachu wamantaqa pachachin."
Willakuykuna maytu - Chanka. Literatura - quechua chanka,"Manchariymanta willakuykuna Manchariymanta willakuykuna  Ñiqi Mana siwulla miku layqa Chunka churi  wawayuq ayllupi  kaqmantam, huk  kaqnin sullkayku Qasintu  sutiyuq, kay pachapi  kaq mana riqsisqawan  tinkuq yuyayniyuq  karqa, chaymi  tayta mamaykuqa  uñanmanta pacha  layqa kananpaq unanchakurqaku, paymanmi llapan pakasqa  yachaykunata yachachiqku."
Willakuykuna maytu - Chanka. Literatura - quechua chanka,Chay warmam mana sasallawan  llapan yachachisqankuta mirachikuq.
Willakuykuna maytu - Chanka. Literatura - quechua chanka,"Paymi watuna kuchupi  kaq apukunawan rimanakuq, paymi imapas pakasqakunata  qawarichimuq, paymi chinkachikuqkunapa uywankutapas kukapa  willakuyninwan umuq, utaq tumpa sasaña kaptin sarapi qawaq,  musquyninwanpas mana sasallawanmi imatapas chuyanchaq,  chaymi chay yachayninwan tayta mamayku allin qullqita, imatapas  tariqku."
Willakuykuna maytu - Chanka. Literatura - quechua chanka,"Runakunapas yachayninta riqsispanku, maqtilluchataqa  anchata yupaychaspa kuyaqku."
Willakuykuna maytu - Chanka. Literatura - quechua chanka,"Kayna kananpaqmi mikuytapas  yachasqallata mikuchiqku, pisi llami kachiyuqllata, mana  ahusniyuqta, mana siwullayuqta, huk imay mana kaqniyuqkunata,  chayqa mana yachaynin, atiynin chinkananpaq."
Willakuykuna maytu - Chanka. Literatura - quechua chanka,"Ñuqaykuqa karullamantahinam qawaq kaniku, ichaqa  pukllay siki kasqayku rayku, imakunapipas pantachiypi riq kaniku,  piñakuyninpi asipayanayku rayku."
Willakuykuna maytu - Chanka. Literatura - quechua chanka,"Huk kaqninpim, imantapas  mana tarinanpaqhina pakarapuq kaniku, chaywanpas  manam llumpaytachu piñakuq, asiy uyantinmi, makin uyanman  tuqayta qucharachispa huknin makinwan chirapachispan,  may pawasqanman qawaq, chaynallam maypi kasqanta  musyaq."
Willakuykuna maytu - Chanka. Literatura - quechua chanka,"Huk pacham wawqi pura rimanakuspayku, qayakunan  qaqaman rinanta yacharquspayku, ñawparurqaniku,  qayakuchkaptin qaqa qipanmanta turyamunaykupaq."
Willakuykuna maytu - Chanka. Literatura - quechua chanka,"Chaypim  churakuyninta apuman haywarispan, qayakuyta qallarirqa: – Apu Wamani taytallay, kay kuyakuyniykuta chaskiwaspaykiku  tapukusqaykuta kutichiwayku – nispan."
Willakuykuna maytu - Chanka. Literatura - quechua chanka,Kuraq wawqiykuñataq  qaqchullataña qanqa niraqta rimaspa –Imallamanmi  anchuykamuwanki yaw ñuti pukuchu maqtillu?
Willakuykuna maytu - Chanka. Literatura - quechua chanka,Mana kamisqanta hapispam – Chinkachikuqmi kallaniku chaymi  yuyaynikimanta suyaniku – nispa manukuyninta mañakun.
Willakuykuna maytu - Chanka. Literatura - quechua chanka,"–  Imallatataq apamuwarqanki, mana kamaqniy kaptinqa kasqan  kutirikuy…– nispan kutichin."
Willakuykuna maytu - Chanka. Literatura - quechua chanka,Tumpa mancharisqa uña layqaqa  – Imallatawantaq munawaq taytay Wamani?
Willakuykuna maytu - Chanka. Literatura - quechua chanka,Chinkachikuq Timuchapa pasña churintam munani – nispan  llulla qaqaqa rimarin.
Willakuykuna maytu - Chanka. Literatura - quechua chanka,Uyanpas humpisqallaña – ¿Imaynanpitaq  chaytaqa  mañawanki taytallay?
Willakuykuna maytu - Chanka. Literatura - quechua chanka,Manachu kukapi  unanchawasqaykita  churapurqayki?
Willakuykuna maytu - Chanka. Literatura - quechua chanka,"Hukninñataq:  –Yaw machu lapi  maqtillu ñuqatapas  warminayawanmi, chaynaqa paqarin Wanas Pampa  wayqupim qalalla suyawanan, mana chayqa manam  watukusqaykimanta imatapas willasqaykichu – nispan    tukurqun."
Willakuykuna maytu - Chanka. Literatura - quechua chanka,"Chaynam layqa warmaqa chinkachikuq  Timuchantin mancharisqallaña anchurikunku, mana imatapas  rurayta atispanku."
Willakuykuna maytu - Chanka. Literatura - quechua chanka,"Ñuqaykuqa qiparqaniku pakakuspayku,  chaynapim upallalla kasqaykumanta lluqsimuchkaptiyku, qaqa  ukunmanta hukta hatun tuqyay uyarikurqun hinaspa qaqaqa  rimariyta qallarikurqun – ¡¿pikunataq chay mana atiyniyta  yupaychakuspa kuyakuq warmayta pantayman pusarqa?!"
Willakuykuna maytu - Chanka. Literatura - quechua chanka,"– nispan hatunmanta qaparirqamun,  ñuqaykuñataq mancharikuymanta manaña kawsaqhina,  mana kallpayuq rikurirquniku."
Willakuykuna maytu - Chanka. Literatura - quechua chanka,"Chayñam kuraq wawqiyku  kaynata riman –¡pampachaykullawayku hatun Willka Wamani  taytallayku, antaykiru sunquwanmi sullkaykuta turyanaykupaq  karqaniku, paymi hatun tukuspan  muchuypihina wasiykupi tarichiwanku,  manam huchaykumanta  yuyaychakusqanikuchu,  kunanmantachiki qampi  iñiyniykupas ancha kanqa!"
Willakuykuna maytu - Chanka. Literatura - quechua chanka,"–¡Mana  riqsikuq maqtakuna, ¿manachum chay llamkasqanwan  wasipaq qullqi apamusqanta yachankichik?"
Willakuykuna maytu - Chanka. Literatura - quechua chanka,"–kunanmantaqa yanqataq  hichpallaymanpas asuykamuwaqchik, chaynapiqa wañuytam  tarinkichik…, ¡kutispaykichik pampachasunaykichikpaq  mañakunkichik, mana chayqa suchuyarqunkichikmi!"
Willakuykuna maytu - Chanka. Literatura - quechua chanka,"Hinaspam yapaykamun –tapukamusqanmantaqa,  Willka Qucha wayqupim qinchasqata uywankunata tarinqa,  ichaqa chayllam rinanku, achikyaytam hukwarqachinmanku,  qamkunapas riysinkichikmi, tawam suwakunam chaypi  samakuchkanku– nispam kamachiwanku."
Willakuykuna maytu - Chanka. Literatura - quechua chanka,"Sullkayku warmaqa manam karutaraqchu risqa,  yuyaymanakuspanmi, Timuchantin saywa muqupi samasqaku,    chaypim akuspanku yapamanta kukanta chaqchuspan  qawasqa, chaypim qawarquwasqaku, chayrayku piñasqallaña  wañuchiwanankupaq umanchakuchkasqa."
Willakuykuna maytu - Chanka. Literatura - quechua chanka,"Chaynapim  ñuqayku kasqanman chayarquniku, karullamantam  qunqurikuspayku waqapakustin qayakuniku: – ¡Wawqichallay,  pampachaykullawayku, tayta Wamanipa sutinpi, qammanmi  quchallikurquniku, llullamanhina pantachispayku, ichaqa tayta  Wamanim wañuypaqhina huchaykumanta muchuchiwarqaku,  mana pampachawaptiykikuqa, suchuyarusaqkus –  nispayku."
Willakuykuna maytu - Chanka. Literatura - quechua chanka,"Warmaqa – yacharquykichikñam, ichaqa kay  chinkachikuqpa mañakusqantam chinkarqachikichik, chayqa  mana pampachanañam, ¡asuriwaychik!"
Willakuykuna maytu - Chanka. Literatura - quechua chanka,"Kuraq  wawqiykuqa: – manam chinkanchu astawanmi kikin tayta  Wamani mañakusqaykimanta kaynata willamunaykupaq  niwarqaku, tayta Timupa uywankunaqa Willka Quchapim  qincharayachkan, tawa suwakunam chaypi samakuchkanku,  achikyaytas huk llaqtaman  aparqunmanku,  ichaqa kuskanchik lliw  rinanchipaqmi kunawarqaku,  chay chinkasqata  hapirqamunanchikpaq."
Willakuykuna maytu - Chanka. Literatura - quechua chanka,"Tumpachamanta  yuyaychakuspa sullkaykuqa  sunqunta tiyachispan riman: – ¡Amam kunanmantaqa  turyawankichikchu, mana chayqa wañuytam tarinkichik!,  wawqiykuna kasqallaykichikmi qispichisunkichik, mana chayqa  wañusqañach kawaqchik, chaynaqa hakuchik riysiwayku, chay  suwakunata hapirqamusun –  nispam sumaqta anyawaspanku  pampachawanku."
Willakuykuna maytu - Chanka. Literatura - quechua chanka,"Wamanipa nisqanmanhinam uywakunata  tarirquniku, suwakunatapas puñuchkaqta hapirquspayku    watasqata llaqta kamachikuqwan wichqarqachiniku."
Willakuykuna maytu - Chanka. Literatura - quechua chanka,Chaymantam layqaykutaqa manaña llumpaytaqa turyaqñachu  kaq kaniku.
Willakuykuna maytu - Chanka. Literatura - quechua chanka,"Ichaqa warma kasqaykupi chay manchakuyqa waspiqlla  karqa, huk punchawmi, karu aylluman taytaypiwan rirqaku,  chay punchaw achikyayta turiy Susana mikuyta kusachkarqa,  ñuqañataq mana qawachkaptin yanukusqanman siwullata  kamaykurqani, kutimuspanku paykunaqa hichpataña  ichimuchkasqaku, chaypim warmaqa taytanta: –  Qustinuchaykim mikunayman siwullata kunallan kamaykun –  nin."
Willakuykuna maytu - Chanka. Literatura - quechua chanka,"– nispan, tapuspan kutichin: – manam  llullachu Susanacha mana qawanankamam chayta rurachkan,  mapas chayaspa rikunki, chaynallam imapiñapas turyaypa  turyawanku – nispa waqapakun."
Willakuykuna maytu - Chanka. Literatura - quechua chanka,Taytayqa: – ¡kunanmi  ichaqa supay qarantapas  llustirqusaq!
Willakuykuna maytu - Chanka. Literatura - quechua chanka,"Chaynam  chayarqamuspanku, taytayqa  mikuyta qaywirispan siwullataqa  tarirqun, chay pacham  llapaykuta kanchaman  qayamuwanku hinaspam  anyawanku: – Ñam yachaniña kay churiy imaymana  turyasqaykichikta, ichaqa kunanqa amirquspaymi chaykunata  tukuchisaq – nispanmi siqulluta hapispan sapakamata  makipurawarqaku."
Willakuykuna maytu - Chanka. Literatura - quechua chanka,"Chaynapim pukllay siki kasqayku tukurqa,  astawan manchakuywan yupaychakuspa sullkaykupa  yanapaqninña karqaniku."
Willakuykuna maytu - Chanka. Literatura - quechua chanka,"Pawaq tampa uma Sallqapi purinaykupaqmi kuraq aylluyku chikikunamanta  amachakunaykupaq yachachiwaqku, sapa rimanakuypim  imamantapas allin  purina kasqanta  kunawaqku."
Willakuykuna maytu - Chanka. Literatura - quechua chanka,"Chaynam  kay willakuyta  uyarirqani; taytaysi  maqta kasqallanpiraq  Suqya Kanchapi  hatusniykumanta  tutachaña  ichimuchkarqa,  tutapi rampi killa  akchiwan Kichka  Wayqumanña chayakuchkarqa, qunqaymantas sallqa wayra  hukmanta pukuykarqamun, chirita manchaspan tumpata  mancharikurqun, karuchata qawaykuptinsi huk pawastin muyuq  llantutahina qawarqusqa, sayarispansi ñawinkunata pichakuqhina  qawarayan, chay samayqa kiswar sachakunamansi laqakuq,  chayna pawaspan maqta kasqanman anchuykamuchkarqaña,  qunqaymantas taytayqa ñanpa hawanman ichirqun,  ichiyta tukuchkaptillansi  chay muyuq llantuqa ñan  chawpinta wayralla pawaspa  hanayninman laqakurqun."
Willakuykuna maytu - Chanka. Literatura - quechua chanka,"Ñawinpas pinkirayasqas ima  kasqanta qawarqusqa, chayqa  millay qaru uyayuq warmipa  umanhina kasqa, manchanas  saqsa tampa chukchayuq  rikukusqa, chaynas huk iskaytawan wichayman laqakun."
Willakuykuna maytu - Chanka. Literatura - quechua chanka,Maqtallaqa mancharikuymanta manas ima ruraytapas atinchu.
Willakuykuna maytu - Chanka. Literatura - quechua chanka,Chaynas chay pawaq umaqa uraymanñataq kasqanman hina  pawamuchkasqa.
Willakuykuna maytu - Chanka. Literatura - quechua chanka,"Chaynapi maman willakusqanta yuyarikusqa,  “pawaq umataqa tankar kichkawanmi manchachinchik”  nisqanta, muyuriqnintas qawarin hinaspa uku wayqupi kaq mallki  tankarta qawarqun, chaymansi pawaykuspan kallpan, tankarta  laptaykuspan makintapas tiparqachikun, ichaqa anchallam  karqa manchakuyninqa, manaña nanaytapas musyaspan,  tankar kichkapa mallkinta pakispan  pallarqun, muyurinanpaqqa  chay pawaq umaqa yaqa  hawanpiña kachkasqa, ñawinta  qimchikuykuspas tankarwan  umataqa uyanpi waqtarqun,  chay saqsa umaqa tankarpis  chukchanwan arwikurqun,  ayqikuyta munaspanpas aswan kichka kallmanpi laqakurqun."
Willakuykuna maytu - Chanka. Literatura - quechua chanka,"Maqtaqa mancharisqapas manas kachaykunchu, chaypi  willakuy uyarisqanta yuyarispan “tankarwan arwikusqanta  qawaspa manam kacharinachu, kikin kachaykunata  mañakunankama”, anaqtam manchachikunqa, kachaykunayki  rayku chikitam munachisunki, anyasunki, kamisunki,  chaywanpas manam kachaykunachu; pisiparquspa waqastin  llampulla rimanankama."
Willakuykuna maytu - Chanka. Literatura - quechua chanka,"Chayñam sutinta tapunayki, maypi  tiyasqanta, ima rurasqanta, ima rayku qatisusqaykimanta,  mana qatisunaykipaq manchachinaykim –kamachikuqman;  aparqusqayki nispayki – chayñam chiqapta rimanqa,  mana imapas rurasunaykipaq, llapa ima tapusqaykitam  kutichisunki."
Willakuykuna maytu - Chanka. Literatura - quechua chanka,"Maqtaqa kallpachakuspas tukuy ima rurasqanta  suyan, nisqanhinas pisiparquspanña ayqiykachanñachu  hinaspa llampullataña rimariyta qallarin: – taytallay amaña  intullawayñachu, chukchallayta kacharillaway, manañam  kaykunapi mancharichisaykiñachu – nispan."
Willakuykuna maytu - Chanka. Literatura - quechua chanka,Maqtaqa tapukuytas  qallarin: – ¿pitaq qamqa kanki?
Willakuykuna maytu - Chanka. Literatura - quechua chanka,"Imaruraqtaq kanki?, chaysi umaqa kutichin: – ñuqaqa    mama Santusam kani, Ira Patapim wasiy kachkan, layqam kani,  saqrawan kuskam llamkani, qunqaymantam kayna rikurispay  chunniqkunapi purini, mana kallpayuq manchatiku runakunapa,  ñawinkuna, qallun, sunqun altarqunaypaq, wakintaqa millpuq  tuqumanmi kachaykuni, chaynapim runakuna chinkaylla  chinkanku."
Willakuykuna maytu - Chanka. Literatura - quechua chanka,"Kachaykullawayña papay astawanmi chanin quri,  qullqita qusqayki – nispan  mañakun."
Willakuykuna maytu - Chanka. Literatura - quechua chanka,"Maqtaqa  kayta uyarispas sunqunpi  apuyarquyta munaspan  kusirikun, ichaqa  mamanpa willakusqanta  yapamanta yuyarin  “sichum imapas chaninta  munachisuptikiqa,  manam chaskinkichu,  chaywanqa almaykitam rantikurqunkiman, astawanmi chaypiqa  llullata rimachkan”, chayta qawaspas – ¡manam imaykitapas  munanichu!"
Willakuykuna maytu - Chanka. Literatura - quechua chanka,"– nispan nin – aswanqa qasi purikunallaytam munani,  amataq qatiwanaykitapas munanitaqchu – nispa yapaykun."
Willakuykuna maytu - Chanka. Literatura - quechua chanka,"Pawaq umaqa chayraqsi waqaspan rimarin – manam papay  qatillasqaykichu, manataq haykapipas imanasqaykichu  aswanchiki, imakunamantapas kunanmantaqa waqaychasqayki,  kawsakuyniymanta manukusqachiki kallasaq – nispan mañakun."
Willakuykuna maytu - Chanka. Literatura - quechua chanka,"Chaynaspam maqtaqa kachaykunanpaqña karqa, chayñapi  yapamanta imam yachachisqankuta yuyarin “saqsa umataqa  huk mana sachayuq pampakamam pusanki, chaypiña  chukchankunata tumpata paskanki, ñawin wichqananpaq  kunanki, chayna kanankama tankarta aptarikuspayki kallpaylla  ripukunayki, mana sachakuna kaptinqa manañam kallpan  kanchu, sallqa sachakunam kallpan."
Willakuykuna maytu - Chanka. Literatura - quechua chanka,"Chaynaspansi maqtaqa  wayrallaña, wasinkama ripukamun, qawarinanpaqa, chay umaqa  yaqa pampa hawallantas muyuspan sasawan wasin kasqanman  richkasqa."
Willakuykuna maytu - Chanka. Literatura - quechua chanka,Wasinman chayarquspañas manchariynintapas  chukchuspan tanirqachin  hinaspa tayta mamankunaman    chay ima kasqanta willakun.
Willakuykuna maytu - Chanka. Literatura - quechua chanka,"Kaynatam taytay ayllunkunaman  willawarqaku, ñuqapas qamkunapaq  mirachimuni, kayna kaptin imaynam  amanchakuyta yachanaykichik  rayku."
Willakuykuna maytu - Chanka. Literatura - quechua chanka,"Alma chimpachiy Manaraqmi maqta kayman chayarqaniraqchu,  mallquchallaraq, mama taytaykupa makillanpi karqaniku,  ima niwasqankutapas chayllam rurallaq kaniku, huk pacham  taytaypa kuraq wawqin churintawan kamachiwarqaku  Chaqllawasi qatusniykumanta kawallukunata apamunaykupaq:   – Paqarinmi Chaqllawasita  rinkichik, allillamantam  wayqunta purinkichik, ¡amam  machakunkichikchu!"
Willakuykuna maytu - Chanka. Literatura - quechua chanka,"Manam  imapas kanchu, Yana Pilatapim  Sikra mayuta chimpankichik,  chaypiqa yakuqa chanka  imakamallam chayasunkichik,  ichaqa sumaqllam yakuman  yaykunkichik, rumikunam ancha  lluchka kanku, pachaykichikta  qipikuspam rinkichik,  chaypas hapinakusqalla  ichinkichik."
Willakuykuna maytu - Chanka. Literatura - quechua chanka,"Qarwa Rumipim  tayta Kunsi Yawripa  wasinman chayaspaykichik  waskata mañakunkichik, paytaqmi willasunkichik mayniqpim  kawallukuna kasqanta – nispa kamachiwanku."
Willakuykuna maytu - Chanka. Literatura - quechua chanka,Ñuqaykuqa  chukchuspa ari nispayku qari tukuniku.
Willakuykuna maytu - Chanka. Literatura - quechua chanka,"Wayqun ñanqa hukniraq  manchakuypaqmi chay pachakunapi kaq, purichkaspam    qarqarya qaparkachasqanta  uyarikuq, huk patapiqa tukupas  waqamuq, utaq chusiqpas  pak...pak…pak nispan chikita  willakuspan waqaq, mayupa  qaparisqanwan manam  ancha rimasqaykitapas  uyarikuqchu kanki, chay  rayku taytachakunata  pitukuykuspa, wayqumanta lluqsinaykukama anchunpalla  purirqaniku."
Willakuykuna maytu - Chanka. Literatura - quechua chanka,"Quchaqman chayarquspaqa manañam ancha  manchakuypaqñachu ñanqa kaq, mayullam rimastin puriq,  chaymantaqa Yana Pilatamanña."
Willakuykuna maytu - Chanka. Literatura - quechua chanka,"Chay Yana Pilataqa  mastarisqa aquyuqmi karqa, chaynintam yakuqa mana  llumpay ukuchu karqa, manam chakapas karqachu, yakuman  yaykuspam chimpana kaq, chaypaqmi siquta, warata  chustikuspa, llikllapi qipikuspa purina kaq."
Willakuykuna maytu - Chanka. Literatura - quechua chanka,"Chaynam chay mayu  pataman chayaspayku tutayaqpi pachaykuta chustikuspa  karqaniku, qunqaymantam wichay hamuq mayuta qawariptiyqa  huk antalla yuraq pachayuqtahina wayrallapi puriqta rikurquni,  mancharikunim, chukchaymi sayarirqun, runa kayniypas  sampayarquspan mana ima ruraytapas tarinichu, manam  rimariytapas atinichu, ichaqa chayqa asuykamuwan, puriq  masiyqa mana imatapas musyanchu hawkalla payqa mayu  chimpananpaq allichakuchkarqa, chaypim chay wayrallata  allinta qawarquni, runam kasqa, chayñataq ukuymanhina  rimarirquwan: – Warmacha yanapakuynikita mañakusqayki, kay  mayuta chimpaysiway, manam sapallayqa atinichu – nispan."
Willakuykuna maytu - Chanka. Literatura - quechua chanka,"Ñuqaqa umallayta aywityani manam nispay, musuqmanta  ukullaypi uyarikuni: – ama hinachu kay warmacha manam  yanqallapaqchu, chanintaqa qupusqaykim, chimpanaymi  yachakun, wakpim huk runa yanqa nanaywan manaña  kanñachu – nispan hikutawan…   Chayna kachkaptiymi puriq masiy: –haku  wawqicha punchawyarqusunmi –  nispan  yakuman chutawan, chay hinallapim chay anta  runaqa wasayman lluqakarqamun, chaywan  yaqalla wichiykuni, ichaqa wawqiyqa manataq  musyanpaschu, ñuqañataq wiqi ñawintin  sasata ichimuchkarqani, llasaytaqa manam llasawanchu,  ichaqa runa kayniymi mana kallpayuqhina richkan, chaynam  huknin mayu patanman chayaspayku, yakumanta lluqsiniku,  chay runa wayraqa hawaymanta usukurqun hinaspam: –  warma anchatam pay nikullayki, siqanayki Paklla Patapim huk  pukru rumi kachkan, chay ukunpim yanapakuynikipa chanin  kachkan, mana manchakuspam uqarispayki qipikunki, chaymi  mikunaykipaq, kunan ichaqa ripukullasaq– nispan qayllaymanta  chinkarqun."
Willakuykuna maytu - Chanka. Literatura - quechua chanka,Puriq masiyqa aya uyayuqta qawarquwaspan  tapuwan: – ¿imawantaq mancharikurqunki?
Willakuykuna maytu - Chanka. Literatura - quechua chanka,"–nispan, ñuqañataq: – almatam qawarquni,  chayñataq chimpachiway niwarqa, chimpachkaptiyñataq  wasayman qispirquspan mayuta chimpachikuwan, chaymi  yaqalla wichiykurqani – nini."
Willakuykuna maytu - Chanka. Literatura - quechua chanka,Payqa asipayawaspan mana  iñiwanchu: –¡yanqaña kayqa muspaypiña purichkan!
Willakuykuna maytu - Chanka. Literatura - quechua chanka,"¡huktaña chaywanqa pisturquy!, ¿ima raykutaq mana  willawarqankichuqa?, manataq ima rimasqaykitapas tarinichu,  tiyachkaqllata qawariyki…–nispan asipayawan."
Willakuykuna maytu - Chanka. Literatura - quechua chanka,"Ñuqañataq:  – manchakuywanmi qaparikuni ichaqa mana tuqyachinichu,  kallpayta munani manataq ichinaypaq kallpay karqachu,  ichaqa manam yanqapaqchu chay rurasqay, chimpachisqay  chaninsi Paklla Patapi kachkan, haku  rispanchik qawarqamusun, chaypichiki  chiqap kasqantapas yachasun,  ichapas muspaynillay kanman–  nispa amachakuni."
Willakuykuna maytu - Chanka. Literatura - quechua chanka,"Wawqiyqa  purinallaykupi Pakllapata kasqanta    qawaykuspan: – hakuchikña qawayllaqa qawasunchiki, ichaqa  manam maskasunchu, sichus chiqap kanqa nisqallanpichiki  kanqa – nispan wichay puriyta qallarin, ñuqapas qipantam  ichini."
Willakuykuna maytu - Chanka. Literatura - quechua chanka,"Pakllapataman chayarquspaykum chay rumi nisqanta  tarirqaniku, muyuyninta qawariptiykum ñan qipachanpi  huk away wayqa kasqa, chaytam kichaniku, chaypi achka  mikuna miskikuna kasqa."
Willakuykuna maytu - Chanka. Literatura - quechua chanka,"Chayta qawaspanmi wawqiypa  runa kaynin yaqalla tukurqunpas, manchariytam tarin hinaspa  ñuqañataq yuyarini alma ima niwasqanta: – almaqa niwarqa  amam mancharinkichu, chay wayqapi kaqtam qipikuspayki  apakunki, chayqa chimpachiwasqaykipa chaninmi – nispa  nini."
Willakuykuna maytu - Chanka. Literatura - quechua chanka,"Chayraq samaytapas tarirqun  hinaspam qipikuspayku Qarwa  Ruminman kawallukuna michiqpa  wasinman chayarqaniku, chaypi  taytakuqa asuykuptiyku anyawanku:  –¿kay pachachu hamunaykichik?"
Willakuykuna maytu - Chanka. Literatura - quechua chanka,"Qillakuna ¿manachu wayralla  purimunaykichik karqa?, yaqañam intipas qispirqamunqaña,  kawallukunataqa tariwaqchikñachu, ¡kay waskakuna!"
Willakuykuna maytu - Chanka. Literatura - quechua chanka,"Machu  Lusirutam ñawpata hapinkichik, sichus pay ayqikuptinqa  wakinqa wayrallam chinkaypa qipanta ripunqaku, ¡utqayman  Chaqlla Wasita riychik!"
Willakuykuna maytu - Chanka. Literatura - quechua chanka,"chaypim qinchay qipapi puñuchkanku,  wayrapa rinan qipantam mana musyachikuspalla rinkichik –  nispan kachaykuwanku."
Willakuykuna maytu - Chanka. Literatura - quechua chanka,"Chaqlla Wasiqa tumpa karucharaqmi  karqa Silla Qasa hawanpiña achikyayta tariniku, chaymantaqa  wayra pukumusqanta musyaspa qipallanta uywakuna mana  musyawanankupaq qatirqaniku, kanchaman chayaspam  Lusiruchata waskawan hapirquniku, pay sayaptinqa wakinqa  hawkallam sayan hinaspayku iskay chunka kawalluta rakiniku,  chaypiqa karqa yaqa pichqa chunka uywakuna chinantin  uñantinkuna."
Willakuykuna maytu - Chanka. Literatura - quechua chanka,"Chayraqmi inti qispirqamuptin tiyaykuspayku  samaykuniku, almapa chanin quwasqankuta mikuspa,  tukurquspa, llaqtaman kutirimuniku, ichaqa hawan ñantañam    rinayku karqa chaypi  Qarwa Rumiman  uraykuniku, pallqa  ñanman chayaspa  huk achka runayuq  wasi qayllanta  puriniku hinaspa  chaypi qawariptiyqa,  wañusqa runata  akchikuchkasqaku,  chaypim  uyarikuni: –achka  punchawñan mana wañuyta tarispan muchuypi karqa, kunanqa  samakuchkanñachiki – niqta, ñuqañataq tapukuni – ¿pitaq chay  wañukuq runaqa?"
Willakuykuna maytu - Chanka. Literatura - quechua chanka,Huk mamaku niwan Waman Sunqu  Willkasmi sutin karqa warma – niwaspan wasiman yaykukun.
Willakuykuna maytu - Chanka. Literatura - quechua chanka,"Runa mikuq Aylluypi tawa wawqiykunamanta sullkanraqmi kani,  tutakunapim taytay machuqa sallqa urqukunapi puriq karqa."
Willakuykuna maytu - Chanka. Literatura - quechua chanka,"Chaynam anta killayuq punchaw tutayachkaptin qatinaypaq  kunawarqa, upay sunqullam qipanta qatini, karutañam  tutayaqpi ñanninta purirqaniku."
Willakuykuna maytu - Chanka. Literatura - quechua chanka,"Chiripi, wayrapa pukuy  waqasqanwan  kuskanchakusqa."
Willakuykuna maytu - Chanka. Literatura - quechua chanka,Sapa kutim ñankunapi  samaptiyku machuqa  sinqanwan wayrata  muskiykachaq.
Willakuykuna maytu - Chanka. Literatura - quechua chanka,Wiksanpi  chunchulkunapas  sinchitam qaparimuq  yarqasqa kasqanta  qawachikuspan.
Willakuykuna maytu - Chanka. Literatura - quechua chanka,"Amirquyta qallarispanmi qunqaymanta machuqa kaynata  rimariwan: –mana pitapas tarispanchikqa qamtañachiki  mikurqusqayki, chaynaqa, pitukuspayki apukunata mikuy  apachimunanpaq mañakuy."
Willakuykuna maytu - Chanka. Literatura - quechua chanka,"Warma kasqaypi  mancharisqallañam, sunquyta  intuykachispay apukunata kaynata mañakuni: – apu yaya  Pukara, Apu Rasuwillka, Apu Wamanrasu, Mama pacha, Mama  quchakuna, kuyakuynikichikmantam suyani, pipas maypas  ñanpi pantasqata hichpaykachimuychik, kay machum,  mana mikuynin tarisqanrayku mikurquwayta munachkan,  utaqayman pipas rikurimunanta munaykuy, manaraqmi allinchu  mikunapaqpas kani, tullu tullu, saqlallaraq kani, manachiki  saksaypaqpas kanichu…– nispa mañakuni hinaspam huktawan  apukunaman tukuy sunquymanta rimarini– tayta mamallaykuna  kaymanta kutirispachiki munasqaykichik anqusuta sumaqta  churapusqaykichik– nispa tukuykuni."
Willakuykuna maytu - Chanka. Literatura - quechua chanka,"Manaraqpas tukuykuchkaptiymi, machuqa wañullata  qaparin – ¡maqtillu utqayman pakakuy, sinqaymi runapa  asnayninta tarirqun, alliraqchiki kawsanaykipa rantin  chayarqamun– niwan."
Willakuykuna maytu - Chanka. Literatura - quechua chanka,Chaynam qaqapa pukru kikllunman  ñitikurquni.
Willakuykuna maytu - Chanka. Literatura - quechua chanka,"Chaymantam machupa rurasqanta qawani,  wayqanmantam qirupi churasqata quntihina kutasqata  yuraq akuta makinwan altarqun, chaytam rimapakuspan  wakman kayman pukuparqun."
Willakuykuna maytu - Chanka. Literatura - quechua chanka,"Manaraqmi pipas hamuqtaqa  qawarqanichu, machullam atuq kaqlla, umanta aywirispan,  ñawinpas rawrasqa qawachkarqa."
Willakuykuna maytu - Chanka. Literatura - quechua chanka,"Qunqaymantam huk  runapa purisqanta uyarini, quysu qipiyuq, samayninpas utqaylla,  pisipasqallaña ichimuchkasqa, kasqaykupa hichpanman  chayaykuspanmi palta rumi hawanpi qipinta uraykachin,  kaynata rimaristin: – Sasam suwa kaypas kasqa, ¿imallapaqraq  añasqa ispayninta challaykamun, wañunaytachu, icha  qatiwaqniypa wañuynintachu yachan?"
Willakuykuna maytu - Chanka. Literatura - quechua chanka,"¿Imaynanpitaq kay    muquqa chunya kachkan?, imañataq kay pisipayqa puñuyman  aysawachkan…– kayta nispam tiyaykuspan puñuywan  aysachikun."
Willakuykuna maytu - Chanka. Literatura - quechua chanka,"Machuqa samayninta harkakuspam, yapamanta runapa  tiyasqan hichpanman chay yuraq quntita pukuykarin."
Willakuykuna maytu - Chanka. Literatura - quechua chanka,"Runaqa  yaqa chayllapim puñuyta hallarin, machuqa, pakakusqanmanta  hatarispan, hatunkaray kuchunata hapispan puñusqaman  anchuykun."
Willakuykuna maytu - Chanka. Literatura - quechua chanka,"Yaqa kunkanta muqurqunanpaq kachkaptin,  runaqa musquyninpi rimapakuyta qallarin – ¡Amaraq sipiwaychu  aylluykunamanraq kay suwakusqayta chayarqachisaq!"
Willakuykuna maytu - Chanka. Literatura - quechua chanka,"Machuqa tumpata mancharikurqun hinaspan iskay kimsata  qipaman ichirquspan suyan, ichapas rikcharisqa kayninta  suyaspan, runaqa chaymantaqa qurquryayta hallarin, chaynam  yapamanta anchuykun, ñataq tuksirqunanpaq kachkaptin,  runaqa qaparin – ¡Mamay Musuq kancha machaypim llapa  tarisqaykunata pakarqani, chayta hurquspam ayllunchikta  qispichinki!"
Willakuykuna maytu - Chanka. Literatura - quechua chanka,"Machuqa piñasqallaña tumpa  sampayasqa, kallpaykuspan  kuchunawan kunkanta qallarqun,  runaqa rikcharispan wañuyllataña  qawarin."
Willakuykuna maytu - Chanka. Literatura - quechua chanka,"Yawarninmi chirapahina  wakman kayman chaqchurikun,  hatarikurqun, machuqa yapamanta  sunqupi wañuqpaq tuksirqun."
Willakuykuna maytu - Chanka. Literatura - quechua chanka,"Chaywanqa runaqa pampaman  siriykun, machuñataq makinwan  yawarninta wisirquspan upyayta hallarin,  ñuqaqa manchariymanta saywa rumi  kaqlla qawachkarqani, chayñam  machuqa qayawan: – ¡manchatiku  maqtillu hamuy miski ñukñuta upuy    – nispan."
Willakuykuna maytu - Chanka. Literatura - quechua chanka,"Piñakuyninmanta manchakuspam asuykuni, chaypim  makin quchasqamanta yawarta upyachiwan, yawarqa tumpa  miskiyuqhina, tumpa kachiyuqmi kasqa, millakuywanmi hukta  upyarquni."
Willakuykuna maytu - Chanka. Literatura - quechua chanka,"Chayta tukurquspam machuqa, runapa ñawinkunata  altarqun– mana qawakuspan qatiwananchikpaq–nispa;  huktawan sunqunta altarquspan riman – allin qaripa sunqunmi,  chayta qallarquspan wakinta mikunaypaq haywaykuwan, –  mikuy allin qari kanaykipaq – nispa."
Willakuykuna maytu - Chanka. Literatura - quechua chanka,"Ñuqaqa mana munastin  kachuyta qallarini, mana chawa aycha mikuq kaspay."
Willakuykuna maytu - Chanka. Literatura - quechua chanka,"Chaymantam qalluntapas altarqun, qatiqninmanmi, imaynam  uywapa qaranta llustinchik, chaynatam llustirqun hinaspam  runa tallqinkunata chitqarqun; umantawan, makinkunata,  chakinkunataqa, suqyapi uchkuta tuqurquspan chay ukupi  pamparqun."
Willakuykuna maytu - Chanka. Literatura - quechua chanka,"Wakin qallasqa aychataqa hatun wayqaman  winarquspam, suwa runapa qipintawan kuskata qipinaykupaq  allicharqun."
Willakuykuna maytu - Chanka. Literatura - quechua chanka,"Manaraq puriyta hallarichkaspam, llapallan yaya  munaychakuqkunaman kintukunata churapuspan, pay nikun."
Willakuykuna maytu - Chanka. Literatura - quechua chanka,"Yaqañam quyllurpas wicharimuchkarqaña, chaynam  karumanta ayllu wasiykuta qawaptiyku, chay pachapim kaynata  niwan: – yanqataq  pimanpas kay  qawasqaykimanta  willakuwaq,  chaynaspaqa  wañuyniykitam  tariwaq, runapa  yuyayninpaqqa  uywanchiktam  nakakurqanchik –  rimaspam kunawan  – ¿uyarickankichu    maqtillu?"
Willakuykuna maytu - Chanka. Literatura - quechua chanka,Ñuqaqa  mana rimaytapas atispa: – Arí tayta– nispa kutichini.
Willakuykuna maytu - Chanka. Literatura - quechua chanka,"Mayu  wayquman chayarquspaykum, yakuwan yawarkunamanta  aywikuniku,  chayñam chayarquspayku wasiman yaykuniku."
Willakuykuna maytu - Chanka. Literatura - quechua chanka,"Mamayqa mankapim yakuta timpuchichkasqaña, taytakuqa  huk kaqnin chitqata haywaspam yanukunanpaq kamachin."
Willakuykuna maytu - Chanka. Literatura - quechua chanka,"Payqa upallallam mana imatapas nispan, aychata  kuchuparquspan mankaman kamaykun."
Willakuykuna maytu - Chanka. Literatura - quechua chanka,Achikyaytaqa llapan  ayllumanmi miskillaña mikuytahina qarakun.
Willakuykuna maytu - Chanka. Literatura - quechua chanka,"Chaymanta pacham taytay runa mikuq kasqanmanta  riqsirqani, kunanqa machu kayniypiña, kay unay manchakuywan  pakasqay willakuyta tuqyarqachini."
Willakuykuna maytu - Chanka. Literatura - quechua chanka,"Tiwucha hintilwan kuyanakusqanmanta Uquru hichpan Waqra nisqan ayllupim sumaq rikchayniyuq  pasña tiyarqa, sutinmi Tiyurusya karqa yaqa kimsa chunka  watayuqña karqa."
Willakuykuna maytu - Chanka. Literatura - quechua chanka,"Wasinpiqa sapallanmi iskay allqunkunapa  waqaychasqan tiyaq, hukninpam yanacha hukninpañataq  sapan urpi sutiyuqkama karqaku."
Willakuykuna maytu - Chanka. Literatura - quechua chanka,"Paypaq achkas uywankuna  kasqaku, yaqa apu, sumaqallaña pasña, mana qariyuq kasqan  raykuñataq achkataq qarikuna munapayaqninkunaqa kasqa."
Willakuykuna maytu - Chanka. Literatura - quechua chanka,"Achka maqtakuna kuskanchakunankupaq rimapayayta  munasqaku, ichaqa manas payqa mayqintapas uyariqpas  tukusqachu, aswan chaymantaqa allqunkunapas piñallaña  kasqanpi pitapas asuykunanmanta michakuqku."
Willakuykuna maytu - Chanka. Literatura - quechua chanka,"Huk tutas wasinpi qaytuta  puchkakuchkaptin, qunqaymanta  allqunkunaqa allwakuyta  qallarisqaku, payqa sapa  punchawsi tullpan patanpi pisi  akchiq michiruwan puchkayta  ruraq, allqunkunaqa awllayta    amirquspankus chuklla qipanman asukusqaku, chaynapi  kasqankupiqa imaynam allqukuna tulluta kachuspa waqunku  chay hina yuyarikusqa."
Willakuykuna maytu - Chanka. Literatura - quechua chanka,"Chay kachkaptinmi punkupi rikurirqamun  huk mana riqsisqa maqta, Tiyurusyaqa qawarayakuspas: –  ¿maymantataq kay waynaqa lluqsirqamun?"
Willakuykuna maytu - Chanka. Literatura - quechua chanka,"Nisqa, chaysi kasqa  kunkanpi yuraq chalinayuq, yana punchuyuq, waranpas away  yuraq millwamanta rurasqa kasqa, siqunpas allin churakusqam  kasqa."
Willakuykuna maytu - Chanka. Literatura - quechua chanka,Chay maqtaqa huk rikchaqsi kasqa ¿chay pacharaqtaq  rikurirqamusqa?
Willakuykuna maytu - Chanka. Literatura - quechua chanka,"runaqa chay pachallapis sumaq sunqullanwan,  allillamanta warmitaqa rimapayayta qallarin, qallariyninpim  chuya simi allin rimasqawan rimakuykun, sumaq kuyachikuq  simiwansi rimasqa, chay uyarispansi warmipas allimpaqhina  qawariyta qawarisqa, ichaqa chaymanta kikin tapukuspan  ¿imaynanpim hichpachikusqanmantaqa mana chaymanta   kutichiyninta tarinchu."
Willakuykuna maytu - Chanka. Literatura - quechua chanka,"Chay maqtaqa Tiyurusyapa ñawinkuna  mana allin qawarisqanta mana qipanchasqanta tarispas,  huk llampu, sumaq munakuy simichawanña rimapayayta  qallarisqa hinaspaqa makichanmanta hapikuspas uyankunapi  sumaqchalla muchaykusqa."
Willakuykuna maytu - Chanka. Literatura - quechua chanka,"Chaymi ninku chay ruraypaqa  anchatam yachanchik: Huktam suyanchik hinaspam sunquta  hapiykuna, mana samarispa, qapsanpas takyasqa, huk rikchaq  simiwan rimapayaspa rurana– chay ninatam chay mana riqsisqa  maqta rurasqa: – chaymantaq sutiyqa Tullumantam– nisqa."
Willakuykuna maytu - Chanka. Literatura - quechua chanka,"Tiyurusyaqa imaynam hukkunapi amachakusqantapas  qunqarqusqa, mana ima  ruraytapas tarinchu, chaynapi  sunqu rupapapakuyllapis akchipas  wañurqusqa, chaypi uyarikun:  –Qamwanmi kuskanchakuyta  munani, ama qarquwaychu– nispan  mañakusqa, Tiyurusyaqa allintas  yuyaymanakun, imaynam kay maqta  hukman kaspapas allin kuyakuyniyuq,    riqsikuy yachaq, manam llaqtapi riqsisqan maqtakuna hinachu  kasqanta qawaspan: – anri hinachiki kanqa– nisqa."
Willakuykuna maytu - Chanka. Literatura - quechua chanka,"Ñas  kuyanakuy pachaqa achkataña purisqa, chay hinapiqa  achikyaypas chayllapiña kasqa, maqtaqa pachakuspansi:  – Chayllam kutimusaq –nispan ripukusqa."
Willakuykuna maytu - Chanka. Literatura - quechua chanka,"Chay hina kaqllas  tutallankunapi rikurimuq, achikyaytaqa hinalla utqayllaman  ripukuq, hallariy pacha rikurisqanpihina, chaysi hukkaqninpi  Tiyurusyaqa tayta mamankuwan riqsichikunanpaq: Ñam achka  punchawña kuyanakusqanchik, yaqa tayta mamawanchiki  riqsichikunayki kanqa– nispan mañasqa, payñataq: – Pachallata  akllaykusun, chay hichpan punchawllaña chayamusqanpim  paykunawan riqsichikusaq– nisqa."
Willakuykuna maytu - Chanka. Literatura - quechua chanka,"Chay nisqanwansi Tiyurusyaqa tumpata yuyaymanakusqa:  ¿imaynanpitaq kayqa tutallanpi rikurimuwan, manataq tayta  mamaywanpas riqsichikuyta munachu?"
Willakuykuna maytu - Chanka. Literatura - quechua chanka,"– nispansi, kuyaq  masin pasñaman chay hukman rikchaq kuyakuyninmantaqa  willakusqa, kuyaq masinñatqasi: – Huk raymita paqarichisun,  punchawniyki kasqallantahina, ichaqa runaykitaqa chayman  apanayki punim; ichaqa chaymantaqa manam imaynapas    kachaykusunchu– nispan yachachisqa."
Willakuykuna maytu - Chanka. Literatura - quechua chanka,"Chay punchaw  chayamusqan tutapis Tiyurusyaqa kusikuq sumlla, sumaq  kayninwan llullaykachispan, kukata akuchisqa, rahuta  upyachisqa, pitanatapas pitachisqas, qallariyninmanqa  runaqa mana chay ruraytaqa munasqachu, ichaqa payqa:  – kuyawaspaykiqa rurasqaytachiki ruranki– niptin, chaywan  mana piñakunan raykus anri nispan, chaynataña kuyasqan  rayku chaskikusqa."
Willakuykuna maytu - Chanka. Literatura - quechua chanka,"Chaymantaqa kuyakusqa rayku kusisqas  tusuytapas qallaykusqaña mana haykapipas rurasqantahina,  hinas kuyanakuqkunaqa tukuy tuta rahuwan, kukawan, pitanata  pitaspankus kasqaku hinaspas imachá waymapa ukunpiqa  unanchachkarqa, chaysi llakisqa takiyta qallarisqa: Kachaykullawayña sipas Tiwuscha Kachaykullawayyá sipas Tiwuscha Tayta mamaysi maskamuwachkan Tiwuscha Pasasaqña ripullasaqña sipaku Tiuscha Chay nispansi takispan kachaykunanpaq mañakusqa, ichaqa  Tiyurusyaqa manas ima raykupas kachariykuyta munasqachu,  chaynapis utulukunapas waqayta punchaw achikyay kasqanta  qallarisqaña, intipas urqukunapa waqtantas qispirqamusqaña,  wachinkunawan akchita rupayta apaykamuspan, paykunaqa  hinallas tusukuchkasqaku makinkumanta allin hapinakusqa."
Willakuykuna maytu - Chanka. Literatura - quechua chanka,"Qunqaymantas mana pipapas musyasqan kasqa, wasiman  intipa akchin chayarqamuptinmi runapa hawanman chayarqun,  hinaptinmi: – ¡taqlalaq!"
Willakuykuna maytu - Chanka. Literatura - quechua chanka,– nispan runapa tullunkuna pampakunapi  muntukurqun.
Willakuykuna maytu - Chanka. Literatura - quechua chanka,"Tiyurusyaqa chayllapis yaqa wañuytapas  tarisqam makinkumnapi runapa makin tullullanwanña  qipakuspan, wakinqa allpayarusqahinañas wischurayasqaku."
Willakuykuna maytu - Chanka. Literatura - quechua chanka,Allqunkunapas chay  tullunamansi asuykuspanku  mikurqunankupashina  kasqaku ichaqa mawka  tullukuna kasqanpiqa  hinapis saqiykuspanku  anchukusqaku.
Willakuykuna maytu - Chanka. Literatura - quechua chanka,"Tiyurusyapa  kuyaq masinkunapas  mancharisqallañas chaytaqa  qawasqaku, kuraq ayllunkuta qayaykuspankuña qawachisqaku,  machu taytan: – Kayqa hintilpa tullunkunam, ¿imaynataq  kayman chayarqamun?– nispan taytakuqa  tapusqa, chayñas  Tiyurusyaqa: –ñuqamanmi runa tukuspan hamurqa  tayta,  runa kasqanta iñispay paywan kuyanakurqani, ichaqa tutallan  rikurisqan rayku hukman karqani chaymi kaypi raymichakuspayku  pay takyachiypaq umanchakurqaniku– nispan willakun,  Taytanqa: –¿icha chaymantaqa wiksayakurqankipas?–  nispa tapun, warmiqa: –manam taytay mana llumpay  riqsisqay raykum, qurakunawan amachakurqani, hinallam  yawarchakuchkani– nispan tukun."
Willakuykuna maytu - Chanka. Literatura - quechua chanka,"Runakunaman mana chaymanta willanakupaqsi kuyaq  masinkunata mañakusqa: –ñañallaykuna amach kaymantaqa  kay kasqantaqa pimanpas willankichikchu, runakunam  chiqnikuwanman, ancha  paykunawan kayta  michakusqay hawa, aswancha  kunanmantaqa  manaña  llumpay qaqchuñachu  kasaq– nispan kunakusqa,  kuyaq warmi masinkunaqa:  –¡ama pinqakuychu Tiwucha  mana yachasqaykipim    chaytaqa rurarqanki, pitapas chayqa chayanmanmi!"
Willakuykuna maytu - Chanka. Literatura - quechua chanka,"Taytanñataqsi wayqaman tullukunata  churaykuspan, hanaypi kaq hintil tullukunapa machayninman  apaspan, haywakuyta ruraspan kutichita rurasqa, chaypi  tullukunataqa pamparqamusqa."
Willakuykuna maytu - Chanka. Literatura - quechua chanka,"Chaymanta  pachas  Tiyurusya  warmiqa manaña llumpayqa maqtakunataqa chiqnisqañachu,  aswansi huknin kaqwan hukllawakuspan kunankama  kawsakuchkanraq."
Willakuykuna maytu - Chanka. Literatura - quechua chanka,"Saywawan urqupi rimanakuy Yaqañam achikyay pachaña karqa, chaynapim runaqa  saywa urquman chayaspan chaypi samaykunanpaq rumi  hawanpi tiyaykusqa, chay kasqanpim  huk machuchapas chayarqamuspan  chaypi kuskanku samakunku, unay  pachas rimanakuspanku tiyakusqaku."
Willakuykuna maytu - Chanka. Literatura - quechua chanka,"Achikyarquptinsi runaqa hichpan  hatusman mikuy maskaq risqa,  chaypis machuchataqa qipinta  saqipakusqa, kutirqamuptinqa  manas qipinqa kasqachu, muyuriqninpis maskapayan hinaspas  mana tarinchu, machariysi ukunman yaykurqusqa, ichaqa  qipin rayku musuqmanta chay tiyasqanman kutirisqa, chaypis  qawaykachasqa, qunqaymantas allinta ñawinkuna kicharikusqa,  chaypis rumiyasqa qipintaqa qawaykun, hinataq machuchapas  saqisqanpitaq hinalla rumiyasqa tiyarayachkasqa."
Willakuykuna maytu - Chanka. Literatura - quechua chanka,"Allintas  mancharisqa yuyaymanakun, ichaqa manas ima kasqantapas  tarinchu: – kayqa urqu yayapa asichikuyninchiki, tutapiqa  kaqllachiki kutiykurqunqa– nispan kasqa; chay raykus  tutaykunankama chayllapi suyasqa, tutaña kaptinsi qipinqa  musuqmanta kasqanman kutiykusqa, chayta qawaspansi  qipikuykuspan ripunanpaq kachkaptin, chayllapi takyarqusqa,  hinapi rumiyarquspan qipakusqa."
Willakuykuna maytu - Chanka. Literatura - quechua chanka,"Runaqa chaymantas    ayqikunanpaq atipakusqa,  ichaqa manañas atisqañachu,  chay hinapis rumiyasqallaña  kachkan."
Willakuykuna maytu - Chanka. Literatura - quechua chanka,"Qipa punchawkunatas  ayllunkuna lliw purunkunapi  maskasqaku, maynataña  maskaspankupas manañas  tarisqakuñachu, maskayta  amirquspankuñas, runakuna  imapas rurasqankuta iñispanku hinallataña saqirqusqaku."
Willakuykuna maytu - Chanka. Literatura - quechua chanka,"Hukkaqnin pachas huk maqta chay urqupa qipanpi  samaspan tiyasqanpi puñurqusqa, chaynapi kaspansi  musquyninpi runa llaki waqaqta uyarisqa, mancharispan  rikcharisqa hinaspa chay maypi waqasqanta qatipasqa,  chaypis runa waqaqtaqa qawarqusqa, hinallas wakin rumi  saywakunata qawaykuptinqa, llapankus rumiyasqa runakuna  kasqaku."
Willakuykuna maytu - Chanka. Literatura - quechua chanka,"Chaypis qarikuna qipiyuq, mana qipiyuq, tiyanparaq,  pakchanparaq, puñuqhinapas kasqa; warmikunapas wawayuq,  mana wawayuqpas, wakinqa ayqikuchkaqhinas, wakinqa  qapariqhina uyayuqkuna tarikusqaku, chaysi mancharikuspan  chay maqtaqa llaqtanman kallpaylla kutisqa; kay  qawasqanmanta kamachikuqkunaman willasqa, paykunaqa  manas iñisqakuchu, ichaqa kumun runakunam punchawpi  rispanku qawarqamusqaku hinaspa chiqap kasqanta rikusqaku."
Willakuykuna maytu - Chanka. Literatura - quechua chanka,"Chay pachamantaqa runakuna  manañam chaypiqa ima  raykupas samankuñachu,  aswanmi chaytaqa  karunchakuspanku wayralla  ichinku."
Willakuykuna maytu - Chanka. Literatura - quechua chanka,Saywa churananku  rumitapas karullamantañas  kunakuspa chuqaykunku.
Willakuykuna maytu - Chanka. Literatura - quechua chanka,"Kunan pachakamapas chay urqupa rikchayninqa manam  qasillachu, sapa kuti qawaptiykiqa hukmanmi qawakun aswanmi  chay runa rikchaq saywakunaqa mirakuchkanku, chayqa kuk  patmakunamanta qamuq runakunas, mana yachasqanpi  samakuspanku chaypi wiñaypaq rumiyasqa qipakunku."
Willakuykuna maytu - Chanka. Literatura - quechua chanka,"Chaymi  qamkunapas kunanmantaqa saywa apachitapiqa amam iman  raykupas samakunaykichikchu, rumiyasqam qipakuwaqchik."
Willakuykuna maytu - Chanka. Literatura - quechua chanka,"Qarqaryawan tinkusqay Qarqaryaqa riqsisqallaykum, manchanas qapariywanmi  purmasqa chunniq ñankunapi purin."
Willakuykuna maytu - Chanka. Literatura - quechua chanka,"Chaynam, qatuspi  uywa chikusqaykumanta yaqa tutaykuchkaqtaña llaqtaman  hamurqaniku, Kuchukancha wayqu chawpinpiña karqaniku,  hukta urqu hawanta rikuykuptiykuqa huk hatun sapallan  puriq llama utqayman  kasqaykuman ichimuchkasqa,  qawarquptiymi runa kayniy  sampayarqun, chukchaypas  uqarikurqun, mancharisqa  allimanta ñawinkunata  qawarquni, akchi hinam  llipyachkasqa, sullkachaykunapas  mancharikuymanta qipayman  chipakurqunku, allquchaykuñataq  allwakuyta qallarin."
Willakuykuna maytu - Chanka. Literatura - quechua chanka,"Chaynapim  yuyayniyman machu taytaykupa willakusqan chayarqamuwan,   nisqanhinam chay qarqarya kasqa, manaraq kasqaykuman  hichpamuchkaptinmi mancharisqaymanta kallpanchakuni  hinaspam imaynam chay chikimanta amachakuna kasqanta  yuyarini; ichu rutusqay rutunata aptarikuni, sullkaypa hapisqan  llama waskata lasupaqhina kipurquni, chaynaspa taytachata  kunakuspay llama hamuqta suyani; llamaqa nina ñawiyuq  qillqillyaspan anchuykamuchkarqaña, chayna awyasqa    qawarquwaspan  qunqaymanta  takyarqun, chaynata  qawarquwaspanmi  chuku allquchaypas  anyaytaña qallarin,  chaywanpas manam  chay llamaqa  chawpi ñanmantaqa  kuyurinchu."
Willakuykuna maytu - Chanka. Literatura - quechua chanka,"Qunqaymanta  kallpaykuspaymi kunkamanta lasurquni, llamaqa  yuyaychakuspan ayqikuypaqña chutapakun, ñam kallpayta  llallichkarqaña, chaypim sullkaykunapas waskapa chupanmanta  hapispanku yanapawarqakuña, llamaqa pisiparquspan  qasiyarqun, nina ñawinpas antayarqun, rutunawanmi  rachuyruqhina karqani;  chaynasqata wasiykukama  chutarqaniku, manam chaykamaqa chiqap qarqarya  kasqantapas yacharqanikuchu, ichapas kanchanmanta ayqikuq  kasqanta iñispayku."
Willakuykuna maytu - Chanka. Literatura - quechua chanka,"Wasiman chayakuptiykuqa taytaykuqa  tapuwanku maypi tarisqaykumanta, ñuqaykuqa kaqtam  taytaykuman willaniku, chaymi payqa kuraq wawqiykunata  qayakuspan, llamataqa astawan atakankunamantawan  watarqaku."
Willakuykuna maytu - Chanka. Literatura - quechua chanka,"Hinaspam chaqnasqata uku purmaq raqayman  churaykurqaku, punkunta tankar kichkawan qincharqaku,  kachakuykuspa mana ayqikunanpaq."
Willakuykuna maytu - Chanka. Literatura - quechua chanka,"Chaynaspam: – ama  warmakuna mancharisqa kaychikchu, paqarinkama uywaqnin  mana rikurimuptinqa, tarikusqata hinachiki aychapaq  nakakurqusun– nispan niwanku."
Willakuykuna maytu - Chanka. Literatura - quechua chanka,Chaywanmi sunquyku tumpata  mancharisqaykumanta tiyarqa.
Willakuykuna maytu - Chanka. Literatura - quechua chanka,Taytayku machu taytanta  rikcharichispan llama qawaq rinankupaq kunakun.
Willakuykuna maytu - Chanka. Literatura - quechua chanka,"Iskayninkum  akchita apaspanku qawaq rinku, machu taytaykum rutunata    waskatawan ñuqaykupa rurasqaykutahina  allichakun."
Willakuykuna maytu - Chanka. Literatura - quechua chanka,Karumantam pakakuspayku  qawastin qatipaniku.
Willakuykuna maytu - Chanka. Literatura - quechua chanka,"Llama kasqanman chayarquptinkum  llamaqa mana kasqañachu, ichaqa  tankarkunaqa hinalla qincharayasqa,  chaymi taytayku punkuta suchurqachispan  raqayman yaykun, allinta akchiwan qawaptinqa, runam  qalalla kuchupi chirimanta katkatastin chaqnarayachkasqa."
Willakuykuna maytu - Chanka. Literatura - quechua chanka,"Rutunawan intuspam riqsinankupaq aysaykunku, allinta  rikuspanku pi kasqanta riqsirqunku, payqa Kinwa Patapi tiyaq  Makus sutiyuq maqtam kasqa."
Willakuykuna maytu - Chanka. Literatura - quechua chanka,"Waqapakuspanmi mana  wañuchinankupaq mañakun, mana allin rurasqanmanta  willakuspan yuyaychakuspan."
Willakuykuna maytu - Chanka. Literatura - quechua chanka,"Machu taytaykuqa rutunawan  kunkanta kuchurqunanpaqña karqa, chaypim taytayku  llakipayaspan kaynata amacharqa – ¡ama tayta chaytaqa  rurasunchu!"
Willakuykuna maytu - Chanka. Literatura - quechua chanka,"Huchasapa kaspapas ñuqanchikhina runam,  ichaqa kunanmi qarihina kay llaqtanchikmanta ripunanpaq  rimarinan, hinataq mana haykapipas, ayllunchikta awqakuspan  wañuchinanpaq."
Willakuykuna maytu - Chanka. Literatura - quechua chanka,"Machu taytakuqa: – kay runaqa saqrapa  intusqanmi, punchawpiqa manam pitapas imananqachu,  ichaqa tutapi ñuqanchiktam watasqanchikmanta  kutipawasun, chaymi wañuchinanchik yachakun."
Willakuykuna maytu - Chanka. Literatura - quechua chanka,"Runaqa  pitukuspanmi waqastin kuyapayakuyta mañakun: – amaña  taytakuna llaki wañuyman churallawaychikchu, sichum  mana sunquyuq kaspaqa tiquruwaychikña, mana chayqa  kachaykurquwaychik, kaymanta lluqsispallam maymanpas  ripukusaq, manaña kay pinqay pachapi huchaymanta runa  rimawananpaq."
Willakuykuna maytu - Chanka. Literatura - quechua chanka,"Manam munay yuyaywanchu kayta rurakuni,  raymimanta sinka kutimuspaymi muspaypihina panillayta  mana munakuchkaqta hapirqusqani, qipa punchawmi  rurasqayta maqawaspan yuyarichiwan, tayta mamayta    manchakuspa, mana willananpaq  wañuchiywan manchachirqani,  chaynam  sapa sinkasqaypi chay  waqrakuyta kutiparqani, paniyqa  manchachisqay hawa manaña  michakurqachu."
Willakuykuna maytu - Chanka. Literatura - quechua chanka,"Payqa mana  huchayuqmi, ñuqam kaytaqa mana  allinniypaq rurakurquni, manam runa kayniymanta lluqsispa  qarqaryahina purisqaytaqa musyakurqanichu, sapa punchawmi  chiriwan katkataspa puñunaypi achiyaq kani, ichaqa manam  imatapas yuyariqchu kani."
Willakuykuna maytu - Chanka. Literatura - quechua chanka,"Kunamantaqa wanakunim chay  mana allin rurasqaymanta, kuyay sunquykichikmanta mañakuni,  kachaykuwaychik hinaspa amataq llaqta masinchikman  willaychikchu; chaynapim qasilla ripukusaq, huk mana riqsisqay  llaqtakunapiña muchustin wañunaykama purinaypaq."
Willakuykuna maytu - Chanka. Literatura - quechua chanka,"Chayna rimaptinmi runakunapa sunqun llampuyarqun,  lata punchuwan sukurqachispankum allinpi purinanpaq  anyaspanku kachaykunku."
Willakuykuna maytu - Chanka. Literatura - quechua chanka,"Inti qispirqamunanpaqa, maqtaqa  wistunpi sillakuspam llaqtamanta ripukurqa, chaymantam  manaña qarqarya llaqtaykupi purisqantaqa uyarirqanikuchu."
Willakuykuna maytu - Chanka. Literatura - quechua chanka,Panin qipasqanpas huk karu ayllumanta hamuq maqtawan  kasarakuspan llaqtamanta ripukurqa.
Willakuykuna maytu - Chanka. Literatura - quechua chanka,"Chaytam taytayku, mana  chay qawasqaykuta pimanpas willanaykupaq kunawarqaku,  chaymi kunan machu kasqaypiña riqsinaykichikpaq  qillqarqamuni."
Willakuykuna maytu - Chanka. Literatura - quechua chanka,"Asichiq willakuykuna Asichiq willakuykuna  Ñiqi Llullakuq kuramanta Wanta llaqtapim runakunaqa antaykiru sunquyuq karqaku,  chay rayku runakunaqa imatañapas pantachispanku altakuqku,  suwakuqku imatapas llullata willaspanku iñichiq karqaku, chay  raykutaq ima rurasqankupas tikranhina asikuypaq karqa."
Willakuykuna maytu - Chanka. Literatura - quechua chanka,"Chay pachakunapiqa manam llumpay hatun llaqtakunaman  rinapaq hatun karru purinan ñankunaqa karqararaqchu,  chay rayku chaki purinallanta hayka punchawpipas ichiq  karqaku."
Willakuykuna maytu - Chanka. Literatura - quechua chanka,"Amankay Ayllupa  kuraq wawa churinsi Lima  llaqtaman taytanwan kuska  risqa, chaypis kura kananpaq  yachayta hapimunan kanman  karqa."
Willakuykuna maytu - Chanka. Literatura - quechua chanka,"Taytanqa: – Churillay,  kaypim kura kanaykipaq  churallachkayki, allintam kusilla  purinki, ima nisusqaykitapas  uyarikunkim, yanqataq  mama taytaykita usuchiwaq mana allin puriypi rispa, ñuqaqa  atispaychiki watukamusqayki utaq manapas, qawasqaykihinam  llaqtanchikmantaqa achkam punchaw purina kachkan,  manataq llumpay karukuna ichinaypaq allinñachu kani,  manataq kawallullanchikpas kanchu, chay raykum tayta  kamachikuq kurata minkakuchkani qawarisunaykipaq –nispa  churintaqa kunakun."
Willakuykuna maytu - Chanka. Literatura - quechua chanka,"Churinñataqsi mana chaypi takyayta    munasqachu, musuqmanta taytan qatikuytas munasqa,  ichaqa piñachinanta manchakusqanpi: –Taytallay manam  aylluymanta rakikuyta munanichu, llaqtanchikpiqa imapas  hapinallam, pimantaq risaq kay mana riqsisqay llaqtapiqa,  pitaq llakillaytapas kusichinman; ichaqa kuyasqay raykum  kaypi qipakusaq, kamachiwasqantapas rurasaqchiki, qanchis  wataqa wayrallachiki ripunqa– nispan kutichin."
Willakuykuna maytu - Chanka. Literatura - quechua chanka,"Taytanñataq  waqanayaspan: – ñuqaykupas  karunchakusqaykimantaqa  llakiwan kasaqku, ichaqa  qam kura qispirquptiykiqa allin  runakunamanñam tikrasaqku,  manañam runaqa wakchamanta,  mana kapuqmanta  hinañachu hapiwanqaku,  aswanmi kurapa ayllunkunaqa allin qawasqa kanku."
Willakuykuna maytu - Chanka. Literatura - quechua chanka,"Ñuqaykuqa ancha yakunayasqahinam suyallasqaykiku,  lluqsispallam llaqtanchikpi qallariy misaykita ruranaykipaq  allichakuchkasaqku – nispan tukuykun."
Willakuykuna maytu - Chanka. Literatura - quechua chanka,"Warmaqa: – Chayna  nisqayki rurasqa kachun taytallay, mamallaytamá qawaykunki  amamá maqapuwankichu, llakichipuwankichu; kuyasqayta,  riqsikuyniytawan chayaykachinki, hamunaykamañachiki kanqa  – nispan qipakun."
Willakuykuna maytu - Chanka. Literatura - quechua chanka,"Chay warmapa kasqanqa Seminario nisqan  wasim kasqa, chaypim kurapaq achkam warmakuna may  llaqtakunamantapas rispanku yachayta hapisqaku, qanchis  watamantaqa chayraqmi yana pachankuta churachinku,  chaymantam kuraña kaspanku maymanpas iñiy wasi mana  kurayuq kasqanman kamachisqa  kanku."
Willakuykuna maytu - Chanka. Literatura - quechua chanka,"Kimsa watañam Seminario nisqapi  kasqan karqa, chaypis mana allinpaq  hinachu kura kayqa rikchakapusqa,  chay raykuñataq qillapakuspan, upa    tukuspan, llumpayta yachachiq kurakunawan anyachikusqa,  mana kasukuptinsi maqaytapas qallarisqakuña, intuyllawanña  kaspa tayta mamanta yuyarispas hinata sayaq; ichaqa  tawa wata karquptinqa piñakurquspas mana ima ruraytapas  munasqañachu, chaynapi Siminaryomantaqa qarqurqusqaku,  payñataq marqariqnin kurata chay mana allinmanta tayta  maman mana willananpaq mañakusqa."
Willakuykuna maytu - Chanka. Literatura - quechua chanka,"Tayta kuraqa anri  nispas: – ripukuy – nisqa, ñanpi tarikuspan mana ima ruraytapas  atisqachu, ñankunapi purikuspas  hatun wasikunata qawakuspan,  hatun mama quchapa  patankunapipas punchawninkunata  wañuchiq, chaymantaqa  llumpay yarqay intuptin llamkayta  maskarqa, chaynapim wakin  runa pisillapaq llamkachikuq,  wakinqa mikunallanpaq kamaqta, llamkayta yacharquspaqa,  runakunapa rimasqankutahinas yachapakusqa, kastilla simitapas  allintañas rimasqa; allin llamkayniyuqña kaspansi, watakuna  risqanmanhina qanchis wata kasqanta yuyarikurqun, imaynam  taytanta chay pachapim yachayta qispichisaq nisqanta."
Willakuykuna maytu - Chanka. Literatura - quechua chanka,"Chaysi  umachakusqa: – llaqtayta rispaymi tayta mamayta kuraña  kasqayta iñirqachisaq, misata ruraykuspaymi huk mana riqsisqa  maman suyuman hukwachiwasqantaña willasaq hinaspa  Limata kutirqamuspay qasiña tiyakusaq, chayqa mana llakisqa  suyawanankumantam – nispan rimapakusqa."
Willakuykuna maytu - Chanka. Literatura - quechua chanka,"Nisqanhinas huk kaqnin llaqtanman riq runawan qillqasqa  rapita apachikusqa, chaypis willasqa imaynam kurapaq  qispikusqanta, chaypi nisqanmanhina qallariy misata  rurakunanpaq, huk riqsisqa punchawta akllasqa."
Willakuykuna maytu - Chanka. Literatura - quechua chanka,"Chay willasqa punchaw nisqapis, kurapa pachanwan  churakusqa llaqtaman chayarqusqa, yaqaña  hichpaykuchkaptin, huk maqtillu kawallupi sillasqa,    qawaykuspan wayralla kallpan: – ¡Kayqaya tayta kuranchikqa  chayarqamunña!, ¡hichpallapiñam kachkan!"
Willakuykuna maytu - Chanka. Literatura - quechua chanka,– chayna  willakuptinsi runakunaqa llapan wasikunamanta lluqsirimusqaku  musuq kura chayamusqanta qawarinankupaq.
Willakuykuna maytu - Chanka. Literatura - quechua chanka,"Hinataqsi  plasapi banda nisqanku takikuna waqachiyta qallarisqa,  llaqta kamachiqkunapas chaypis sumaq pachankuwan  achalasqa suyasqaku."
Willakuykuna maytu - Chanka. Literatura - quechua chanka,"Waynaqa  achka runapa qayllanpi tarikuspa  mancharisqallañas asuykusqa,  huñusqa runakunapa chawpiman."
Willakuykuna maytu - Chanka. Literatura - quechua chanka,"Chayaptin, llapanku upallakusqaku,  chaypi kuraq kamachikuq: –Allin  hamusqa kanki unanchaqpa  kamachikuqnin tayta kura, anchatam  quchukuniku aswan kay llaqtanchikpa churin kasqayki rayku;  Taytanchik munaykuchun kaypi qipakunaykipaq, ima hinam  machu tayta kuranchik wañukullasqanpi, allin qamusqa  kanki, kayqaya kay ayllu masiykikuna kaypi kuyakuywan  chaskiykuykiku."
Willakuykuna maytu - Chanka. Literatura - quechua chanka,Qipantas runakuna  qaparisparaq ima hinam pay llaqtanku aylluyuq kasqanmanta  kusikusqaku.
Willakuykuna maytu - Chanka. Literatura - quechua chanka,"Llulla kuraqa aya uyallañas rurasqankutapas qatipan hinaspa  saminta churaspan, haykapi misa rurananpaq akllasqanta  willaspan, ayllun wasinman ripusqa, wasinpiqa manas ima  ruraytapas atipanchu: – ¡¿Imapim kay rurasqaypi rikukuni?!"
Willakuykuna maytu - Chanka. Literatura - quechua chanka,¿manachu chiqapta tayta mamayman willakuspa manaña  kaykunapi purillaymanchu?
Willakuykuna maytu - Chanka. Literatura - quechua chanka,"– hinaptinsi iñina wasipi kaq  sakristanmanta yuyarikurqusqa, paysi uña kaptin pukllachiq,  imatapas yanapaq, ancha kuyasqansi kasqa: – payman  watukuqhinalla rirqusaq, chaypi kaqta willarqamusaq, paymi  yanapawanqa– nispan yuyaychakusqa."
Willakuykuna maytu - Chanka. Literatura - quechua chanka,"Nisqanhinas iñina  wasita risqa, yaykuspan sakristanqa kusisqallaña chaskin,    ichaqa kurakunapa rurananta manas kaqllatachu ruran, chaysi  ukullanpi: – ¿chiqapchu kay maqta kura kanman, manataq  kurahinachu purin hinaspapas manataq rurasqankutachu  ruran?"
Willakuykuna maytu - Chanka. Literatura - quechua chanka,"Sakristanqa hukmanyasqanta  qawarquspansi maqtataqa huk  mana pipas uyarinan wasiman  aparqusqa, chaypis maqtaqa  waqaspan ima kasqanta  willan: – Tayta qamqa marqay  taytayhinam kanki, chaymi  kay pakasqayta willakusqayki,  ichaqa ama wikapawaychu,  tayta mamaymi wañuytapas  tarinman, manam kura kayta tukurqanichu, manam kurachu  kani, ichaqa taytay churawasqanpi simiyta churarqani, sichus  kura kayta tarispay, llaqtanchikpi qallariy misata misakunaypaq,  kayta ruraykuspallam wiñaypaq ripukusaq, ama hina kaspayki  yanapaykullaway, makiykipim kani – nispan chiqap kasqanta  willakun."
Willakuykuna maytu - Chanka. Literatura - quechua chanka,"Sakristansi upayarqunraq mana ima niytapas  tarinchu, allimantañas: – Hinaspaqa misa ruraytachu munanki,  imaynatamá misakunki mana yachasqaykitaqa – nisqa,  waynaqa: – qam qayllaypi churakuspa imam ninayta willawanki,  ñuqañataq chay nisqayki hinallatam rimasaq, wakintaqa  yachaniñam – nispan anri nirqachin."
Willakuykuna maytu - Chanka. Literatura - quechua chanka,"Sakristanqa wañuq kurapa churakunan pachatas  hurqumuspan manusqa, chay pacha mana ancha  kamayninchu kasqa, imaynam ñawpa kura aswan hatun runa  kasqan rayku."
Willakuykuna maytu - Chanka. Literatura - quechua chanka,"Misakunan punchawsi chayarqamusqa, huk  ayllukunamantapas achka runakuna chaymanqa hamurqusqa,  chaynas misakuyta qallarin; allintaña richkarqaku, sakristan  rimasqantas pay qaparispan mirachikuq, chayna makinta  haywarichkaptin patayarasqan makin kachakuykurqusqa,  sakristanqa– makituykita allichakuy – nisqa, upa kuraqa    chaytapas mirachikunsi  – ¡makituykita  allichakuy…!"
Willakuykuna maytu - Chanka. Literatura - quechua chanka,"– nisqa,  sacristanqa: ¡qamtam  yaw upa nichkaykiqa!"
Willakuykuna maytu - Chanka. Literatura - quechua chanka,"– nisqa, hinallas  kuraqa kaytapas  mirachikusqa, chayta  uyarispas runakunaqa  hukmanyarqusqaku, huk mana kaq rimaykunata qatichkaptinsi  runakunaqa piñakurquspanku: – ¡Kayqa manam kurachu kasqa!"
Willakuykuna maytu - Chanka. Literatura - quechua chanka,"¡Kaynatañaqa llullakuwarqanchik…  chaynapim iñikuypas chinkachkanña!, ¡kaytaqa chuqasun  puni!"
Willakuykuna maytu - Chanka. Literatura - quechua chanka,"– nispanku wichqana wasiman aparqusqaku, chaypi  waqastin wichqasqa kasqa."
Willakuykuna maytu - Chanka. Literatura - quechua chanka,"Qipa punchawllamantas  Wamanqa llaqtamanta Kamachikuq kurakuna chayarqamusqa,  paykunas waynataqa Seminario nisqapi riqsisqaku, paykunataq  yacharqa mana yachaynin tukusqanta, chaysi runakunaqa  piñakurquspanku, yuraq asnupi sillaykachispanku llaqta tukunan  ñankama aparquspanku, chaypi panyaspanku, ñakaspanku  qarqurqusqaku."
Willakuykuna maytu - Chanka. Literatura - quechua chanka,"Saqrawan purikusqaymanta Waynalla kaspa sichus mana pipa harkasqan kaspaqa  imawanpas maqachikunkim, chaynam Mallma llaqtapa  rayminpi kuyaq masiykunawan, aqata, rahuta upyaspayku  karqaniku; pacha risqanpiqa  asirispa, takikuspaña karqaniku,  chayna kachkaptiymi, qipaymanta  wasaymanta runa sispallata huk  kuchuman qayawan, mana payta  riqsisqanichu, ichaqa asuykuni: – ¿pitaq  kachkanki?, ¿ima raykutaq qayawanki?"
Willakuykuna maytu - Chanka. Literatura - quechua chanka,"– nispay tapuni, payqa uyanta aswan qawachiwaspan:  – ¿manachu kuska puriq masiykitaqa riqsiwanki?"
Willakuykuna maytu - Chanka. Literatura - quechua chanka,Ñuqaqa  Wanukupi kuwartilpi kaq walla masiykim kachkani – nispam  yuyachiwan.
Willakuykuna maytu - Chanka. Literatura - quechua chanka,Ñuqaqa tumpa sinka yuyapakuni: – ¿manachu  qamqa Marku Waylas kanki?
Willakuykuna maytu - Chanka. Literatura - quechua chanka,"– nispa tapuni, paytaq: – arí  ñuqam kani, qunqarquwasqankiña – nispan asirin."
Willakuykuna maytu - Chanka. Literatura - quechua chanka,Hina  chaywan yuyaymanakuni hinaspa:  – ¿ichaqa manachu qamqa  wañurqanki?
Willakuykuna maytu - Chanka. Literatura - quechua chanka,"Yunkapi wañusqaykitam  uyarirqani– nispa nini, payñataq: –  ¡manam wañurqanichu, ari kiriyllaqa  kiriwarqakum, chaymanta hampi  wasiman apawasqanpi manaña  Wanukuman kutimurqaniñachu– nispan qasqunpi kiripa yupinta  qawachiwan."
Willakuykuna maytu - Chanka. Literatura - quechua chanka,Chaywan ñuqa pi kasqanta iñirqaniñam: –  ¿hinaspaqa imatam kay karu llaqatapi ruranki?
Willakuykuna maytu - Chanka. Literatura - quechua chanka,"– nispay tapuni,  payñataq : – Wankar Sinchim maskaqniyki kachamuwan,  Ayakuchu sallqamanmi rinayku, qam allin runa simi rimasqaykita  yuyarispam yanapawanaykikupaq hamurqani – nispan niwan,  ñuqa:– imaynaya kanman, ñuqaqa manañam wallañachu  kani, manataq aylluyman willanaypaqpas karupiraq tarikuni–  nispay amachakuni, payqa kuyaq simiwan: – ama hina kaychu,  sasachakuypim tarikuniku, kayqa maman suyunchik raykum,  punchaw muyuyllatam kutikamunki, – nispan hikutawan, ñuqaqa  sinka kasqaypi: – Hakutaq rirqusun, ¿maypitaq Sinchi Wankarqa  kachkan?"
Willakuykuna maytu - Chanka. Literatura - quechua chanka,"– nispa tapukuni, payñataq: – ¡Wak qipachallapim  kachkan!, ¡utqayman risun Chaski!"
Willakuykuna maytu - Chanka. Literatura - quechua chanka,"Chaynapim kuyaq masiykunamanta mana imatapas nispalla  paywan ripukurqani, sumaq llampulla ñannintam qatiparqani,  chaypim kallpachiwanraq, imam walla kasqaykunapi  rurasqaykunata yuyachiwan, ichaqa hinam richkani, aswan  purisqaykupiqa sinkayay tumpata waspikuchkarqaña."
Willakuykuna maytu - Chanka. Literatura - quechua chanka,"Hinam  purirqani, huk kaqninpim rumiwan mitkarquspay tunpata    mancharispay mana wichiykunaypaq  makiykunata haywarirqani, chaypi  huk kullu kaspi kasqa: – ¡taytallay!"
Willakuykuna maytu - Chanka. Literatura - quechua chanka,"–  nispa niptiymi umay kicharikurqun,  punchawñataq tutayarqun, chay kullu  hapikusqa rikchapakuni, qawaykuptiy  mana maypi kasqaytapas yuyanichu,  kuskachaqniy runaqa manataq kasqachu, yanqaña sutinta  qayani, manam imapas kutichiwanchu; karullapiña saqra  asirikuyta wayrawan kuskata uyarini: – ¡haaa…haaa…haaa…!–  niqtahina."
Willakuykuna maytu - Chanka. Literatura - quechua chanka,"Chaywanqa aswan mancharini, allin qawarinaypaq  Yawriwa qaqa umanpitaq kachkasqani, chay kullu hapisqayqa  chakana sayachisqanku kasqa, chay qaqamanta uraykuy  tutayaqpi sasam karqa."
Willakuykuna maytu - Chanka. Literatura - quechua chanka,Killa puyumanta lluqsirqamuptinña  tumpata qawarikurqani.
Willakuykuna maytu - Chanka. Literatura - quechua chanka,"Chaymantaqa yuyaychakuspa  saqrawan purisqayta musyarquni, imaynam chayqa huk  runapa rikchayninwan churakuspan, runakunata pantan  qaqanparunankupaq apasqanta yachaspay."
Willakuykuna maytu - Chanka. Literatura - quechua chanka,Chaymantaqa  sinka puriymantaqa kunankama wanakurquni.
Willakuykuna maytu - Chanka. Literatura - quechua chanka,"Huk taytakupa purisqanmanta Llaqtan llaqtan purispansi huk uqi ñawi taytakucha,  warmikunata sukapayaspan purikuq, sapa kutis tutaykuqllataña  wasikunaman asuykuspan qurpachinankupaq mañakuq,  chaynas huk runapa wasinman chayarqusqa, paysi warmi  wachakusqanpi parisninta sansa rupachkaqpi  kañaykunanpaq hurqupakusqa."
Willakuykuna maytu - Chanka. Literatura - quechua chanka,"Chaysi wasiyuq  machucha kasqan rayku utqayman punkuta    kicharisqa– yaykukamuy taytaku, tiyaykuy kay kulluchallapipas."
Willakuykuna maytu - Chanka. Literatura - quechua chanka,"Taytakuqa tiyaykuspa suyan, runaqa kaqllas asuykuspan mikuyta  qarasqa: – kay as saqtacha, asllatam yanukurqanipas warmiy  unquptin – nispan."
Willakuykuna maytu - Chanka. Literatura - quechua chanka,Qipataqa wasiyuq runaqa qarakunatas machupa  qayllanman apamuspan nin: – kay wasipim puñunki taytaku.
Willakuykuna maytu - Chanka. Literatura - quechua chanka,"Taytakuqa qarakunata qatakunatawan mastakuspansi  chutarayasqa, chaynapis yarqay  musuqmanta wiksanta yuyachin."
Willakuykuna maytu - Chanka. Literatura - quechua chanka,"Wasiyuqqa warminpa kasqanman  ripusqa, chaynapi machuqa aycha  rupachkaqtahina asnapakusqa:  – ¿imataq chayqa?"
Willakuykuna maytu - Chanka. Literatura - quechua chanka,"Sayarispansi taytakuqa tutayaypi  kuchukunapi maskayta qallarisqa,  chayhinapis sansamanta warmipa parisninta altarqamusqa  hinaspansi kay nispan rimapakusqa: – ¡pay unanchaq taytallay!"
Willakuykuna maytu - Chanka. Literatura - quechua chanka,Mikuy churapuwasqaykimanta– nispan qalayta mikukurqusqa.
Willakuykuna maytu - Chanka. Literatura - quechua chanka,"Paqarinninmansi wasiyuq runaqa tuta tutacharaq  yanukunanpaq qatarisqa, chaysi sansata aspiptinsi mana  imapas pampasqan kasqachu, chaysi: – ¿ima supay allqutaq  yaykumurqa hinaspan warmiypa parisninta mikururqa?"
Willakuykuna maytu - Chanka. Literatura - quechua chanka,Taytakuqa kuchupi puñusqanmantas uyarirqamuspan kaynata  rimarirqamusqa: –Pampachaykuway ñuqam yarqawaptin  mikurqurqani– nispan.
Willakuykuna maytu - Chanka. Literatura - quechua chanka,"Runaqa piñasqa: – ¡Ima supaypa  wawanchiki qamqa kanki, ripuway wasiymanta– nispan  machutaqa qarqurqusqa."
Willakuykuna maytu - Chanka. Literatura - quechua chanka,"Musuqmantas taytakuqa urqun qasankunata risqa,  ñankunapis sipaskunata sukapayaspan purisqa, hinas  yaqa tutaykuqtaña huk llaqtaman chayarqun, manaraq    llaqtaman yaykuchkaspas kaynata yuyaychakusqa: –  ¿kuskachakusqamanchu icha wiyuramanchu haykurqusaq?"
Willakuykuna maytu - Chanka. Literatura - quechua chanka,"Chay nispan chayarquspan huk punkuta takan, tan…tan…tan...  Punku takasqanta uyarispansi huk warmi lluqsirqamusqa: – ¿Pitaq  kanki tayta?, ¿imatam ninki?"
Willakuykuna maytu - Chanka. Literatura - quechua chanka,Machuñataqsi kaynata  kutichin: –Mamallay ¿Qamqa kasarachum icha wiyurachum  kanki?
Willakuykuna maytu - Chanka. Literatura - quechua chanka,"Warmiqa machuwan piñakurquspan kaynatam  kutichisqa: – machu runa ¡¿chankaykichum, icha sikikichum  siqsisunki?"
Willakuykuna maytu - Chanka. Literatura - quechua chanka,"!, ñuqaqa qusayuqmi kani, kunan ¡ripuway kaymanta  manachayqa kaspiwanmi tawaman ichqarqusqayki!"
Willakuykuna maytu - Chanka. Literatura - quechua chanka,"Chaynas wasikunata  hinalla takapayasqa, tutachañas huk wasita takasqa, tan…,  tan…, tan…; chaypis wasiyuq wiyura warmi kasqa, hinallas  machuqa tapupayan, warmiqa waqanayaspansi chay kasqanta  willan: –Kay kuchuchapi tiyaykuy tayta, kay pisi chupichata  mikuykuy – nispan, warmiqa qarakunata puñunanpaq  aparqamusqa, – kay wasipim puñukunki –nispan, puñunanta  mastaykapuspan huk wasiman risqa."
Willakuykuna maytu - Chanka. Literatura - quechua chanka,Chawpi tutatas taytakuqa  hakapakusqa: – yarqaruwanmi – nispan.
Willakuykuna maytu - Chanka. Literatura - quechua chanka,"Hatarirquspansi kuchun  kuchun tutayaqpi maskachakuyta qallarisqa, hinachkaptinsi  huk wayqapi llampuy llampuy akutahina llatarusqa: –  ¿imataq kayqa?"
Willakuykuna maytu - Chanka. Literatura - quechua chanka,"Nispas mallichaykusqa, hinaspaqa chayqa  machka akus kasqa."
Willakuykuna maytu - Chanka. Literatura - quechua chanka,"Runaqa yaqa iqipakuspansi llapanta  mikurqusqa, ichaqa mikuchkaptinsi tumpa qatqi niraq  kaptin: –kayqa qatqi churarayasqa  kaptinchiki – nispan mana imapas  hukurqachu."
Willakuykuna maytu - Chanka. Literatura - quechua chanka,"Chayqa, warmi kuchupi  ukuchakuna wañuchinanpaq  churakusqan miyuyuq aku kasqa."
Willakuykuna maytu - Chanka. Literatura - quechua chanka,Tumpa unaychamantas taytakuqa  qaparikarqamun: – ¡way…way... way!
Willakuykuna maytu - Chanka. Literatura - quechua chanka,Wiyura warmiqa utqayllaman    pawarqamusqa: ¿Imataq hapisunki taytaku?
Willakuykuna maytu - Chanka. Literatura - quechua chanka,"– nisqa, payñataq:  – ¡kaychaymi nanawachkan!, ¡mapas llataykamuway!"
Willakuykuna maytu - Chanka. Literatura - quechua chanka,"– nisqa,  machuñataq qari kayninta qawachikuspan: –kaychaymi  nanawan!"
Willakuykuna maytu - Chanka. Literatura - quechua chanka,"Hinaptinsi  warmiqa wasi masinkunata qayakusqa, qalaysi hichpankunapi  wasikunamanta lluqsirqamuspanku asuykusqaku, huñupi  kasqankupiña: ¿Imam intusunki masillay?"
Willakuykuna maytu - Chanka. Literatura - quechua chanka,"Payñataq:  – kay taytakum miyuyuq aku churasqayta akurqusqa, chaymi  wañunayachkan."
Willakuykuna maytu - Chanka. Literatura - quechua chanka,Huk kaqnin runas masinkunata tapusqa: – ¿Pitaq kunan  yawarchakuchkan?
Willakuykuna maytu - Chanka. Literatura - quechua chanka,"Chaysi huk sipas pinqayllawanña: –  ñuqam tayta– nisqa, runaqa: –chay latapachata huk matipi  mayllarqamuy– nisqa."
Willakuykuna maytu - Chanka. Literatura - quechua chanka,"Chay mayllapu yawartas machumanqa  mana munachkaqta qalaychata upyarqachinku, chayraqsi  yuyayninpas kutiykarqamusqa: – ¿Imataq qapirquwan?"
Willakuykuna maytu - Chanka. Literatura - quechua chanka,"Qurpachiqnin warmiqa piñasqallañas istikuta  hapiykuspan supayninta apachisqa, suwa kasqanpi, wañuyman  churakusqanmanta, hinaspa warmi turyaq kasqanmanta."
Willakuykuna maytu - Chanka. Literatura - quechua chanka,"Chay  raykus llapa runa manaña haykapipas llaqtaman kutimunanpaq  willaykuspa, machullataqa qarqurqusqaku."
Willakuykuna maytu - Chanka. Literatura - quechua chanka,"Kachitahina kuyaq warma Huk kamachikuq runas iskay warmi churiyuq kasqa, sapa  punchawsi chakran qawaq risqa, kutimuspanñataq, hatun pata  kasqanpi hichpankunapi  warmi churinkunata  tiyaykachiq hinaspansi tapuq:  – ¿Ima hinatataq qamkunaqa  kuyawankichik?"
Willakuykuna maytu - Chanka. Literatura - quechua chanka,"Huknin churinsi: – Taytay  ñuqaqa qapaq intitahinam    kuyayki– nin, hukninñataq: papay ñuqaqa hatun qullqi  killatahinam kuyayki– nispan kutichisqa."
Willakuykuna maytu - Chanka. Literatura - quechua chanka,"Sapa punchawsi chaynata tapupayasqa, warmakunaqa  imatapas allin kaqkunata kutichinanpaq yuyaychakuqku,  hinalla tapukuyqa ¿Ima hinatataq kuyawankichik?"
Willakuykuna maytu - Chanka. Literatura - quechua chanka,"Hinas huk  punchaw warmi churinkunata yapamanta tapupayasqa;  warmakunaqa manañas ima niytapas atipasqakuñachu,  chaypis huknin miskichasqan ñukñuta qawaspan kaynata  nin– Ñuqaqa asukartahinam kuyayki taytallay."
Willakuykuna maytu - Chanka. Literatura - quechua chanka,Qipaqnin  warmañataqsi qatipakuspan: ñuqaqa papay kachitahinam  kuyayki–nisqa.
Willakuykuna maytu - Chanka. Literatura - quechua chanka,"Taytanqa chayllapis piñapakurquspan, imaynam  kachiwan tupachisqanmanta:  – qamqa manam kuyawankichu,  qayllaymanta asukuy, ripuway, manañam qamqa churiyñachu  kanki– nispan ñakarquspan qarqusqa."
Willakuykuna maytu - Chanka. Literatura - quechua chanka,"Hinaptinsi warmaqa uqllayninpi  pituchan apakusqa wasimanta  ripukusqa, purichkaptinsi huk lata  lata wasichata qawarqusqa,  chaypis huk mamakucha  yachasqa, samachinanpaq  mañakuspansi chay  pasñaqa waqaylla waqasqa;  mamakuchañataq puñuchisqa, chaypis tutapiña imaynapim  taytan wasinmanta qarqurqusqanmanta willakusqa."
Willakuykuna maytu - Chanka. Literatura - quechua chanka,"Hinataq  mamakuchapas imaynapim chay asinrapaq llamkasqanmanta  willan: –Paya parteramantam riqsiwanku– nisqa, chaymi  yanapananpaq mañakusqa: –yanapaykuwankichiki, ñuqaqa  manañam alliñachu kakullani–nispa."
Willakuykuna maytu - Chanka. Literatura - quechua chanka,"Achikyarquptinqa mamakupa pachanwan pachakurquspas  patukunata michiq pasakusqa hinaspa patukunata qaraykuspan  kutikamun, wasita chayarqamuspan, hinas mayllakurqun,  chaymantas mikuchkaptinku mamakuchaqa wañurusqa."
Willakuykuna maytu - Chanka. Literatura - quechua chanka,"Hinaptinsi wasinpa qipachallanpi pamparqusqa, hinas  pituchanta waqachispan waqasqa, kunanqa kaypichiki  kawsayniyta pasasaq, chaypis sapa achikyaqman patu qaraq  pasasqa; hinaspa wasiman kutiykuspan pituchata hapispan llaki  llakita waqachiq."
Willakuykuna maytu - Chanka. Literatura - quechua chanka,"Huk kaqninpis, paya parterapa nisqan kamachikuqninpa qari  churin maqta uyarirqamusqa hinaspas wistunman sillakuykuspan  qawaq risqa, chaypis sumaqllataña pasñataqa tiyakuchkaqta  qawarqusqa."
Willakuykuna maytu - Chanka. Literatura - quechua chanka,"Chaymantas maqtaqa wasi ukuman yayakuspan  kuyakuyninta willakusqa, chaypis kuskachakunankupaq  rimanakusqaku, ichaqa warmaqa: –chay ayllu runakunatam  pusamunki, ñuqapaqñataq uya pakana llikata churawanki–  nisqa."
Willakuykuna maytu - Chanka. Literatura - quechua chanka,"Chaynas qariqa wasinman  kutirqamuspan, chaypis: – Mamay taytay ñam kasarakunay  pachaypiña tarikuni hinaspaqa  ñam kuskachaqniyta tarirquniña –  nisqa."
Willakuykuna maytu - Chanka. Literatura - quechua chanka,"Maqtaqa: –Paya parterawanmi kasarakusaq–nisqa, tayta  mamanñataq: ¿Imaynampitaq chay payawanqa kasarakunki?,  aswan huk llaqtakunata risun, chaypi allin qawakuypaq  warmakunata riqsimunki –nispas nisqaku, payñataqsi: –mana  munaptiykichikqa ripukusaqmi– nisqa."
Willakuykuna maytu - Chanka. Literatura - quechua chanka,"Chayta uyarispansi tayta mamanqa: – chaynapiqa chay  payawanpas kasarakuytaq, qamchiki yachakunki– nispa  nisqaku."
Willakuykuna maytu - Chanka. Literatura - quechua chanka,"Chay pacha risqanmantas  qariqa pasñanwan kasarakuq  risqaku, chaypis velo nisqan llikaqa  iskaychunka takti tupuyniyuq kasqa,  chaypa ukuntas mamakuqa ichimun,  kuskachakuy tukupayninpiñas kuraqa    qarita: – warmiykita muchaykuy, warmiqa uyan pakasqa  hamusqa hinaptinsi muchaykunapaq qalaykuptinqa  suma sumaq pasñataq chaypiqa kachkasqa, kasarakuyta  tukurquptinkus, mikuqña risqaku."
Willakuykuna maytu - Chanka. Literatura - quechua chanka,"Chaypis pasñapa taytanqa  kasqa, hinas warmiqa pata qawanpi mikuytaqa mana  kachiyuqta qarachisqa."
Willakuykuna maytu - Chanka. Literatura - quechua chanka,"Runaqa mana kachiyuq mikuy  kasqanta malliykuspa, kuskachakuqkunamansi asuykun: – Kachichallaykichik…, mana kachiyuq mikuyqa manam  allinchu –nispan."
Willakuykuna maytu - Chanka. Literatura - quechua chanka,"Hinaptinmi kasarakuq pasñaqa: –ñuqaqa  kachitahinam kuyayki nirqaykim, chay rayku qarquwarqanki –  nispan yuyachin."
Willakuykuna maytu - Chanka. Literatura - quechua chanka,"Chayraq taytakuqa warmi churinta riqsirqun:  – Pampachaykullaway churillay, chayraqmi yachaykurquni  imapaq kachi kusallaña kasqanta–nispan pitukun."
Willakuykuna maytu - Chanka. Literatura - quechua chanka,Warmiqa  mana munastinsi pampachaykun ima hinam waknataña  waqasqanta yuyarispan: – Pampachaykim ichaqa sunquypin  llakichiwasqayki rawrachkan – nispan kachitapas qusqaraq.
Willakuykuna maytu - Chanka. Literatura - quechua chanka,"Chakrata muyuspa saywawan macharisqay Ayllupim tarpusqaña chakra kaqkunamantaqa uywakunata  huk hatusman chikusqaña, chaymi sapa kuti Kawsaykunata  waqaychaspa watukuna hinaspa mana uywakuna  yaykunanmanta qawana, qunqaytapas uywakunaqa huk  chakramanta hukwarquspan ima kawsaytapas rachurqarinku."
Willakuykuna maytu - Chanka. Literatura - quechua chanka,"Chaynapim mamaypa kamachisqan chakray muyuq rirqani;  chakraykunaqa uku qichwa niraqpim  tarikurqa chaymi yaqa chawpitutamanta  iskay pacha purisqataña killapa  akchiyninwan watukuq rirqani, yaqa  iskay pacha niqtañam puriykurqani,  chaypiqa killaqa, urqu qipanpi  pakakuyta qallarin, chakrakunataqa  tumpatam tutayarqachin hinaspa  chakray kasqanman chayarquni,    chay umanpi kasqan chukllaman yaykurquni, chaypi qipiyta  uraykachispay, kuchupi qarakuna kasqanpi mastakuspay  samaykurqani."
Willakuykuna maytu - Chanka. Literatura - quechua chanka,"Manam chunka tullminchapas karqachu  hinaspam qunqaymanta sara chakraypi runa ichiqtahina  uyarirquni: –¡Icha chayqa suwapas!, ¿pitaq kay pacha tutapi  purichkanman?– nispam chukllamanta sumaqllata punkuta  kicharispa  kaspi aptarikusqa lluqsini: –¡pim chaypi purín!– nispa  qaparikuni, chaypim hatun wayra uyayman chiriyaykachimun  hinaspataq hatumanta chimpayta qawariptiyqa huk hatunkaray  runapa rikchayninta makin uqarisqata qawarquni, chaymi  ukuyman manchariy yaykurqun; hinaspam chukllaman hukta  pawaspa pakakuq yaykurqani, ichimunantam suyani, manataq  qatimuwanpaschu, chaymi manchakuymanta  huk pukullunta  kicharquni, chaymanta qawaptiymi, iskay runataña qawarquni,  hukninmi lata chukuquq hatun umasapa, tullullaña runa  kayniyuqtahina qawarini; huknintaqa qipanpi qatimuqtahinam  qawami chayqa miniru kaskuyuq kasqa, makinpi siqulluta  waqtamuqhinam hapirayachkan, chayta qawaspaymi  pukullutapas wichqani, chaymanta umanchakuni: – icharaqpas  maypi kasqaytaqa manapas musyarqakuraqchu, ¿imapaqraq  qaparikurqani?, ¡chaywanqa kaypi kasqayta willarquniñachiki!,  imanaykullasaqtaq– nispa waqapakullani."
Willakuykuna maytu - Chanka. Literatura - quechua chanka,"Chaypiraqmi llapan  anaq pachapi kaq taytachakunapas umayman chayarqamun,  hinataq ayllpa unanchaq  qapaqninkunatatapas  yuyarini, paykunatam  tukuy sunquywan paykuna  waqaychawananpaq  kunakuyta qallarini, chaytam  qunqurimpa tutayaqpi  rurachkani, hawapiqa hinalla  puriqhina qaparikuchkan,  sarapa rapinkunam ¡chaq…!,    ¡chaq…!"
Willakuykuna maytu - Chanka. Literatura - quechua chanka,"nispan kuyurin, hinallataq hukpas qaparikamun  ¡siwww!, ¡siwww!"
Willakuykuna maytu - Chanka. Literatura - quechua chanka,"Mana imatapas ruray atisqaypi punku qipallapi  asuykunankuta suyarqani: – Punkuta kicharquptinkum kay  kaspiwan umantapas llamkarqusaq…–nispa kallpanchakuni,  chayqa manataq asuykamuntaqchu; qimchikuykuspañam  wañuy kawsayta suyaspa kachkarqani, hukmantaqa pichiwkuna  waqaqtaña uyarini chaymi ñawiyta kicharikuptiyqa punchawqa  hawaypiña kasqa hinaspam yuyaymanakuni: –  kaymanta  lluqsirquspaymi maymanpas pinkirqusaq, chaymantaña  yanapakuytapas mañakusaq, punchawpiqa manach imatapas  rurawankumanchu– nispa."
Willakuykuna maytu - Chanka. Literatura - quechua chanka,"Punkuta kicharispay qichqaman  pawakurqani, chayta kallpaylla ichirquni, chakra qichqaman  chayarquspaymi hukta kallpawan qipan chakraman  chuqakuykuni, pampaman chayanaypaqa hatunkaray  anku kichka malkipi rikurirquni; llapa chankaykunamanmi  kichkaqa tiparqamuwan hinataq  makiykunaman, qasquyman,  wasaypipas iskay kimsa  tunaskuna ratarayan, hina chay  manchakuywanqa chaytapas  manam ancha nanaytapas  musyanichu, kallpaylla ira  pampakama kallpani, chaypi  qatiwanankumanta kunkayta  muyuchispa qawani, runakunaqa  hina chayllapitaq sayarayachkasqaku hinaspañam hatumanta  qawarquni, chayqa kasqa saywakuna sayachisqankum."
Willakuykuna maytu - Chanka. Literatura - quechua chanka,"Yaqallam piñakuymanta akakuykunipas: – ¿pitaq chay  saywataqa mana willawaspan sayachirqa karahu?,  ¿imanasqatas chaymantaqa mana willawarqakuchu?,–  nispay waqakuni chayraq kichkakunamantapas yuyarikurquni,  llapa runa kayniymi chay tumpata susunkarqa, mana  maynintapas kichka urquyta atikunichu."
Willakuykuna maytu - Chanka. Literatura - quechua chanka,"Qallariynintaqa    qawasqaymanta qallarini, chakiykunamanta, wiksaymanta,  manam chutarikuyta munanchu, hatunmanta qaparispa  iskay kimsallataqa chutarquni, wakinqa hinalla mana  haypasqaypi kachkan, nanayqa anchayawachkanñataq."
Willakuykuna maytu - Chanka. Literatura - quechua chanka,"Chay pacha hinallapim taytay rikurirqamun, qawaykuwaspanmi  pawaykamuwan: – ¿ima supaymi kaytaqa rurarqusunki?, ¿pitaq  kichkaman chamqaykusurqanki?"
Willakuykuna maytu - Chanka. Literatura - quechua chanka,"nispay  saywa manchachikukunata qawachini, payqa manaraq  iñispan huktawan tapuwan: ¿imaynataq chay saywakunaqa  tanqaykusunkiman karqa?, ¿ichachus chay supaykunaqa  kawsan?"
Willakuykuna maytu - Chanka. Literatura - quechua chanka,"– nispan tapupayawan, ñuqañataq – ¡qamkunam  huchayuq kankichik, mana chay churasqaykichikta  willawaspaykichik, chakra muyuq  kachamuwasqaykichikpim kayta  rurakuni!"
Willakuykuna maytu - Chanka. Literatura - quechua chanka,"– nispay waqastin anyani,  taytayqa tumpata uyanta asirichin:  –¿ichaqa manchakuymantachu kayta  rurakurqanki?, ¿manachu qarihina  sayawaq karqa?"
Willakuykuna maytu - Chanka. Literatura - quechua chanka,"– nispan kutichiwan,  musuqmanta: – ¡hamuy chay  kichkakunata chutarqusaq manaraq  ankuyarquchkaptin– nispanmi kuk  hatun kallpallawan chutariptin, llapan  kichka tunaskunaqa runa kayniymanta  asuchisqa karqaku, nanaywanmi yaqalla yuyayniytapas  chinkachikuni: – ¡ananallawya, mamay!"
Willakuykuna maytu - Chanka. Literatura - quechua chanka,¡¿ima rurasqaypitaq kay  maqachikusqa kallani?
Willakuykuna maytu - Chanka. Literatura - quechua chanka,"– nispa waqani, taytayñataq: –  Amaña  churillay waqaychu, kay wirachawan llusiykusqayki, chaywanqa  tumpatañam nanayqa samarqachisunki– nispanmi waran  wayqamanta urquspan rupaypiña qaqurquwan, chayñam  kawsaytapas tarirqullani."
Willakuykuna maytu - Chanka. Literatura - quechua chanka,"Taytallayña chakra muyuytapas  tukurqa, ñuqaqa ira patapi tiyaspay qawakuni: ¿kaymantachu  karahu manchakurqani?"
Willakuykuna maytu - Chanka. Literatura - quechua chanka,"– nispa asirikuni, chaymi taytay    tumpa asiy uyata qawarquwaspan: –Yaw Alicha chay imapas  kasqantaya willariway manam pimanpas willasaqchu– nispa  niwan, ñuqaqa kasqantam imatapas willarqani, payñataqa  asikuspan llakipayawarqa: – churillay chayqa pachapa  yachachikuyninmi, ichapas mana kunakuspachu hamurqanki,  ichapas karu kasqan hawa pisipaspapas tayta mamaykimanta  piñakurqanki, chayqa manam pinqakunapaqchu churasqa,  aswanmi kunanmantaqa allillamata purikunki, maypipas  imatapas uyarispaqa, allintaraqmi sunquykita samachinki, allinta  wayrata samaspa, chaymantaqa llapa ima qawasqaykikunaqa  tutayaqpipas kasqantam qawachisunki– nispa niwan,  musuqmanta: – kay chakra watukuyqa imaynam kawsaykuna  wiñasqan kasqanta qawananchikpaqmi rurakun, chaynapim  mana hallmaywan, qurawan mana llallichikunchikchu,  kamas punchawninpim kaykunata llamkanchik."
Willakuykuna maytu - Chanka. Literatura - quechua chanka,Llaqtapi  kamachikuqkunapas sapa punchawmi kayninkunata  muyuchkanku.
Willakuykuna maytu - Chanka. Literatura - quechua chanka,Chay raykun runa purinanmantaqa sumaqta  qawarikuna.
Willakuykuna maytu - Chanka. Literatura - quechua chanka,"Sichus mana qawasqaqa, uywakunam kawsayta  rachurqunku, chaymi allinta  harkananku rayku, tutapipas  purinku."
Willakuykuna maytu - Chanka. Literatura - quechua chanka,"Ichaqa saywa  manchachiku churayqa  manam runapaqchu, chayqa  pisqukunamanta, añasmanta,  huk uywakunamantapas  manchachispan chakra  amachanapaqmi churanchik."
Willakuykuna maytu - Chanka. Literatura - quechua chanka,Chaymi runakunatahina  pachachisparaq ruranchik.
Willakuykuna maytu - Chanka. Literatura - quechua chanka,Chayta qawaspam qintilkunaqa  manaña tarpusqaman ancha asuykunñachu.
Willakuykuna maytu - Chanka. Literatura - quechua chanka,Amaña  manchakunkichu...nispanmi kawalluman churkuwaspan  wasiykuman apawarqa.
Willakuykuna maytu - Chanka. Literatura - quechua chanka,"Huk wiksasapacha warmacha Sallqa ayllupis huk warmacha wirasapa wiksasapacha  paqarimusqa, wiñasqanpis anchata anqarakunapi mikusqa  hinaptinsi taytanqa: –kay churiyqa pimantaq lluqsirqun  kaynaña wiksasapa,  wirasapaqa, imaynatachá  wakchayarqachiwasun– nisqa,  mamanñataq: – wañuchisunchik  kay warmataqa uñallaraq  kachkaptin, wiñarquspanqa  kutiparquwasunpas–  nisqa."
Willakuykuna maytu - Chanka. Literatura - quechua chanka,"Warmaqa hatunkaraytas wiñarqusqa, machu  machu matipikunapis mikusqa."
Willakuykuna maytu - Chanka. Literatura - quechua chanka,"Huk pachas churintaqa: –  waqtamuy chay kampanata– nispa kamachisqa, rinampis  iñiy wasi punkupi pukllaq turuta churamusqaku, warma  yaykusqanpi sipirqunanpaq, hinas suyasqaku, qunqaymantas  kampanataqa waqtarqamun hinaptinsi taytanqa: – maytaq  chay turuqa wañuchinchu– nispa, warmaqa wasinman hinalla  kutiykarqamun."
Willakuykuna maytu - Chanka. Literatura - quechua chanka,Tayta mamanqa tapusqakus: – ¿manachu  imapas iñina wasipiqa kasqa?
Willakuykuna maytu - Chanka. Literatura - quechua chanka,"Nispanku, chaysi warmaqa: –  huk supu turuchallam punkupi kasqa hinaptinmi kunkamanta  qiwirquptiy pampaman kikillan wichiykun– nispan willasqa."
Willakuykuna maytu - Chanka. Literatura - quechua chanka,"Hinas paqarintinpaq taytanqa huk maqanakuy yachaq  karati sutiyuq runata iñina wasi punkunpi churarusqaku;  musuqmanta kampana waqtananpaq kamachisqa: –  yapamanta kampanata waqtaramuy– nisqaku, hinallas pisi  pachamantaqa kampanata musuqmanta waqtarqamun."
Willakuykuna maytu - Chanka. Literatura - quechua chanka,Tayta mamanqa: – mayñaya manataq chay runapas  wañuchiyta atintaqchu– nispanku.
Willakuykuna maytu - Chanka. Literatura - quechua chanka,Wasinman kutiykuptinqa  tapunkuraqsi: – ¿manachu imapas kasqa?
Willakuykuna maytu - Chanka. Literatura - quechua chanka,"– nispanku, chaysi  warmaqa: – mamay huk supu runacham altu patapi kasqa,  maqawananpaq kaptinmi kunkanmanta qiwirqamuptiymi kikillan    pampakama wichiykamun– nisqa."
Willakuykuna maytu - Chanka. Literatura - quechua chanka,Hinaspas tayta mamanqa:  – imatataq kunan rurasunchik kay wiksasapawan– nispanku  kasqaku.
Willakuykuna maytu - Chanka. Literatura - quechua chanka,"Chaynaqa yunkamanña qatirqusunchik chaypi hatun  uywakuna mikurqamuchun– nispanku umakusqaku, chaysi  musuqmanta taytan: – Warma, yantanchikmi pisirqun, ama  hina kaspa yunkamanta yantata aparqamuy, kay asnukunapi  qipirqamunki – nispanku kamachikusqaku."
Willakuykuna maytu - Chanka. Literatura - quechua chanka,Warmaqa upay  sunqullas: – allinchiki– nispan uyarikusqa hisnapa yunkaman  ripusqa.
Willakuykuna maytu - Chanka. Literatura - quechua chanka,"Yunkamanqa pisipasqas chayarqusqa, chayna kaspan  qalay asnunkunata sachaman watarquspas, sacha hawanman  qispirquspan chaypi hawka puñukusqa."
Willakuykuna maytu - Chanka. Literatura - quechua chanka,Rikcharinanpaqqa  asnunkunapa tullullanñas watarayachkasqa.
Willakuykuna maytu - Chanka. Literatura - quechua chanka,"Piñasqas chay  hatun usqu uywakunata hapirquspan, maqaparqusqa, uchuy  allquchakunatahinas hawankuman yantata qipichispan  wasinkama qatisqa."
Willakuykuna maytu - Chanka. Literatura - quechua chanka,Yantataqa  chay llapan hatun uywakunaman  qipichispan chayarqachisqa.
Willakuykuna maytu - Chanka. Literatura - quechua chanka,"Hinaptinsi tayta mamaqa  tapun –¿maytaq llapan  asnunchikkunaqa?– nispanku,  warmaqa: – mamay papay hatun  uywakunam puñukunaykama  llapan asnunchikta mikurqusqaku,  chaymi kay uywakunamanña  yantataqa qipichimurqani– nispan willakusqa."
Willakuykuna maytu - Chanka. Literatura - quechua chanka,"Minchantintaqa  Qallanmarka llaqtaman kachasqaku: – churiy, llaqtaman  rispam rahuta, kukata hukkunatawan rantimunki kay uywa  raymipi upyananchikpaq– nispa."
Willakuykuna maytu - Chanka. Literatura - quechua chanka,"Achikyayllatas warmaqa  kunakusqankuman rillan, chay llaqtaman chayarquptinsi,  huk kunrinaru kachkasqa, chaysi wañuchinanpaq chakusqa,  warmaqa  kunrinarumwan samaykuspa, samaykuspas tukuy tuta  hapinakurqunku."
Willakuykuna maytu - Chanka. Literatura - quechua chanka,Utulu waqarqamuptinsi kukuqa ñuqapaqraqmi  nin.
Willakuykuna maytu - Chanka. Literatura - quechua chanka,"Yapamatas utulu waqamun – chaypipas– ñuqapaqraqmi  kayqa nisqa– chaynanankamas panyanakunku, kimsata    waraqamuptinsi ichaqa kukuqa: – qampaqñam chayqa– nispan  hinasparaq chaymataqa kukuqa: – kayqa llallirquwankiña,  kunanqa qispichikurquniñam, wasiypim achka warmi churiykuna  kachkan, chaytam allin wirasapanta warmiykipaq akllakuykunki,  puñunay ukunpim wayqa hunta qullqiyuqta tarinki, chaywanmi  wasiykichikta rurakunkichik– nispa chinkarqusqa."
Willakuykuna maytu - Chanka. Literatura - quechua chanka,Chaysi  wiksasapaqa ñawpa wasinman kunasqan apachinkuna  aptakusqa kutiykun hinaptinsi mamanqa tapunraq ¿manachu  imapas llaqtapi kasqa warma?
Willakuykuna maytu - Chanka. Literatura - quechua chanka,"Warmaqa sumaq  sunquyuq kaspan: – mamay chaypiqa huk runa mikuq kunrinaru  nisqallanmi kasqa; maqanakuypi llallirquptiymi, warmi churinta  qullqintawan quykuwan, chaywan sumaq kawsanaypaq,  manañam kunanmantaqa qullqiykita tukupusaykiñachu, ichaqa  qamkunapas mañam sipiwayta atipakunkichikñachu– nispan  tukusqa."
Willakuykuna maytu - Chanka. Literatura - quechua chanka,"Tayta mamanqa pinqapakuspankus mancharisqaku,  imaynam paykuna churin wañuchinanku rayku imakunapas  churasqankuta yachasqanpi."
Willakuykuna maytu - Chanka. Literatura - quechua chanka,"Maqtaqa hinas Qallanmarka  llaqtaman ripukusqa, chaypi warminpa ayllunkunapa ancha  kuyasqan kasqa."
